segmentnr	original	analyzed
SA_T09_ajm_u-0	Āryaśūra: Jātakamālā 1-15,	ārya śūra jātaka mālā 
SA_T09_ajm_u-1	revised text	revised text 
SA_T09_ajm_u-2	1. Vyāghrījātakam	vyāghrī jātakam 
SA_T09_ajm_u-3	2. Śibijātakam	śibi jātakam 
SA_T09_ajm_u-4	3. Kulmāṣapiṇḍījātakam	kulmāṣa piṇḍī jātakam 
SA_T09_ajm_u-5	4. Śreṣṭhijātakam	śreṣṭhi jātakam 
SA_T09_ajm_u-6	5. Aviṣahyaśreṣṭhijātakam	aviṣahya śreṣṭhi jātakam 
SA_T09_ajm_u-7	6. Śaśajātakam	śaśa jātakam 
SA_T09_ajm_u-8	7. Agastyajātakam	agastyajātakam 
SA_T09_ajm_u-9	8. Maitrībalajātakam	      
SA_T09_ajm_u-10	9. Viśvaṃtarajātakam	viśvaṃtarajātakam 
SA_T09_ajm_u-11	10. Yajñajātakam	yajña jātakam 
SA_T09_ajm_u-12	11. Śakrajātakam	śakrajātakam 
SA_T09_ajm_u-13	12. Brāhmaṇajātakam	brāhmaṇa jātakam 
SA_T09_ajm_u-14	13. Unmādayantījātakam	unmādayantī jātakam 
SA_T09_ajm_u-15	14. Supāragajātakam	supāraga jātakam 
SA_T09_ajm_u-16	15. Matsyajātakam	matsya jātakam 
SA_T09_ajm_u-17	namo buddhāya //	namaḥ buddhāya 
SA_T09_ajm_u-18	śrīmanti sadguṇaparigrahamaṅgalāni kīrtyāspadāny anavagītamanoharāṇi /	śrīmanti sat guṇa parigraha maṅgalāni kīrti āspadāni anavagīta manoharāṇi 
SA_T09_ajm_u-19	pūrveṣu janmasu muneś caritādbhutāni bhaktyā svakāvyakusumāñjalinārcayiṣye // AJm_1.1 //	pūrveṣu janmasu muneḥ carita adbhutāni bhaktyā sva kāvya kusumāñjalinā arcayiṣye 
SA_T09_ajm_u-20	ślāghyair amībhir abhilakṣitacihnabhūtair ādeśito bhavati yat sugatatvamārgaḥ /	ślāghyaiḥ amībhiḥ abhilakṣita cihna bhūtaiḥ ādeśitaḥ bhavati yat sugata tva mārgaḥ 
SA_T09_ajm_u-21	syād eva rūkṣamanasām api ca prasādo dharmyāḥ kathāś ca ramaṇīyataratvam īyuḥ // AJm_1.2 //	syāt eva rūkṣa manasām api ca prasādaḥ dharmyāḥ kathāḥ ca ramaṇīyatara tvam īyuḥ 
SA_T09_ajm_u-22	lokārtham ity abhisamīkṣya kariṣyate 'yaṃ śrutyārṣayuktyaviguṇena pathā prayatnaḥ /	loka artham iti abhisamīkṣya kariṣyate yam śruti ārṣa yukti aviguṇena pathā prayatnaḥ 
SA_T09_ajm_u-23	lokottamasya caritātiśayapradeśaiḥ svaṃ prātibhaṃ gamayituṃ śrutivallabhatvam // AJm_1.3 //	lokottamasya carita atiśaya pradeśaiḥ svam prātibham gamayitum śruti vallabha tvam 
SA_T09_ajm_u-24	svārthodyatair api parārthacarasya yasya naivānvagamyata guṇapratipattiśobhā /	sva artha udyataiḥ api para artha carasya yasya nā evā anvagamyata guṇa pratipatti śobhā 
SA_T09_ajm_u-25	sarvajña ity avitathākṣaradīptakīrtiṃ mūrdhnā name tam asamaṃ sahadharmasaṅgham // AJm_1.4 //	sarvajñaḥ iti avitatha akṣara dīpta kīrtim mūrdhnā name tam asamam saha dharmasaṅgham 
SA_T09_ajm_u-26	1. Vyāghrījātakam	vyāghrī jātakam 
SA_T09_ajm_u-27	sarvasattveṣv akāraṇaparamavatsalasvabhāvaḥ sarvabhūtātmabhūtaḥ pūrvajanmasv api sa bhagavān iti buddhe bhagavati paraḥ prasādaḥ kāryaḥ //	sarva sattveṣu akāraṇa parama vatsala svabhāvaḥ sarva bhūta ātma bhūtaḥ pūrva janmasu api sa bhagavān iti buddhe bhagavati paraḥ prasādaḥ kāryaḥ 
SA_T09_ajm_u-28	tadyathānuśrūyate ratnatrayagurubhiḥ pratipattiguṇābhirādhitagurubhir guṇapracayagurubhir asmadgurubhiḥ parikīrtyamānam idaṃ bhagavataḥ pūrvajanmāvadānam	tat yathā anuśrūyate ratnatraya gurubhiḥ pratipatti guṇa abhirādhita gurubhiḥ guṇa pracaya gurubhiḥ asmad gurubhiḥ parikīrtyamānam idam bhagavataḥ pūrva janma avadānam 
SA_T09_ajm_u-29	bodhisattvaḥ kila pratijñātiśayasadṛśair dānapriyavacanārthacaryāprabhṛtibhiḥ prajñāparigrahaniravadyaiḥ	bodhisattvaḥ kila pratijñā atiśaya sadṛśaiḥ dāna priya vacana artha caryā prabhṛtibhiḥ prajñā parigraha niravadyaiḥ 
SA_T09_ajm_u-30	kāruṇyanisyandair lokam anugṛhṇan svadharmābhiratyupanataśucivṛttiny uditodite mahati	kāruṇya nisyandaiḥ lokam anugṛhṇan svadharma abhirati upanata śuci vṛttini uditodite mahati 
SA_T09_ajm_u-31	brāhmaṇakule janmaparigrahaṃ cakāra //	brāhmaṇa kule janma parigraham cakāra 
SA_T09_ajm_u-32	sa kṛtasaṃskārakramo jātakarmādibhir abhivardhamānaḥ prakṛtimedhāvitvāt sānāthyaviśeṣāj	sa kṛta saṃskāra kramaḥ jātakarma ādibhiḥ abhivardhamānaḥ prakṛti medhāvi tvāt sānāthya viśeṣāt 
SA_T09_ajm_u-33	jñānakautūhalād akausīdyāc ca nacireṇaivāṣṭādaśasu vidyāsthāneṣu svakulakramāviruddhāsu	jñāna kautūhalāt akausīdyāt ca nacireṇa eva aṣṭādaśasu vidyāsthāneṣu sva kula krama aviruddhāsu 
SA_T09_ajm_u-34	ca sakalāsu kalāsv ācāryakaṃ param avāpa /	ca sakalāsu kalāsu ācāryakam param avāpa 
SA_T09_ajm_u-35	sa brahmavad brahmavidāṃ babhūva rājeva rājñāṃ bahumānapātram /	sa brahma vat brahma vidām babhūva rājā iva rājñām bahu māna pātram 
SA_T09_ajm_u-36	sākṣāt sahasrākṣa iva prajānāṃ jñānārthinām arthacaraḥ piteva // AJm_1.5 //	sākṣāt sahasrākṣaḥ iva prajānām jñāna arthinām artha caraḥ pitā iva 
SA_T09_ajm_u-37	tasya bhāgyaguṇātiśayasamāvarjito mahālābhasatkārayaśoviśeṣaḥ prādurabhūt/	tasya bhāgya guṇa atiśaya samāvarjitaḥ mahā lābha satkāra yaśaḥ viśeṣaḥ prādurabhūt 
SA_T09_ajm_u-38	dharmābhyāsabhāvitamatiḥ kṛtapravrajyāparicayas tu bodhisattvo na tenābhireme /	dharma abhyāsa bhāvita matiḥ kṛta pravrajyā paricayaḥ tu bodhisattvaḥ na tena abhireme 
SA_T09_ajm_u-39	sa pūrvacaryāpariśuddhabuddhiḥ kāmeṣu dṛṣṭvā bahudoṣajātam /	sa pūrva caryā pariśuddha buddhiḥ kāmeṣu dṛṣṭvā bahu doṣa jātam 
SA_T09_ajm_u-40	gārhasthyam asvāsthyam ivāvadhūya kaṃ cid vanaprastham alaṃcakāra // AJm_1.6 //	gārhasthyam a svāsthyam iva avadhūya kam cit vanaprastham alaṃcakāra 
SA_T09_ajm_u-41	sa tatra niḥsaṅgatayā tayā ca prajñāvadātena śamena caiva /	sa tatra niḥsaṅga tayā tayā ca prajñā avadātena śamena ca eva 
SA_T09_ajm_u-42	pratyādideśeva kukāryasaṅgād viśliṣṭaśiṣṭopaśamaṃ nṛlokam // AJm_1.7 //	pratyādideśa iva ku kārya saṅgāt viśliṣṭa śiṣṭa upaśamam nṛ lokam 
SA_T09_ajm_u-43	maitrīmayena praśamena tasya visyandinevānuparītacittāḥ /	maitrī mayena praśamena tasya visyandinā iva anuparīta cittāḥ 
SA_T09_ajm_u-44	parasparadrohanivṛttabhāvās tapasvivad vyāḍamṛgā viceruḥ // AJm_1.8 //	paraspara droha nivṛtta bhāvāḥ tapasvi vat vyāḍa mṛgāḥ viceruḥ 
SA_T09_ajm_u-45	ācāraśuddhyā nibhṛtendriyatvāt saṃtoṣayogāt karuṇāguṇāc ca /	ācāra śuddhyā nibhṛta indriya tvāt saṃtoṣa yogāt karuṇā guṇāt ca 
SA_T09_ajm_u-46	asaṃstutasyāpi janasya loke so 'bhūt priyas tasya yathaiva lokaḥ // AJm_1.9 //	a saṃstutasya api janasya loke saḥ bhūt priyaḥ tasya yathā eva lokaḥ 
SA_T09_ajm_u-47	alpecchabhāvāt kuhanānabhijñas tyaktaspṛho lābhayaśaḥsukhebhyaḥ /	alpa iccha bhāvāt kuhanā anabhijñaḥ tyakta spṛhaḥ lābha yaśaḥ sukhebhyaḥ 
SA_T09_ajm_u-48	sa devatānām api mānasāni prasādabhaktipravaṇāni cakre // AJm_1.10 //	sa devatānām api mānasāni prasāda bhakti pravaṇāni cakre 
SA_T09_ajm_u-49	śrutvātha taṃ pravrajitaṃ manuṣyā guṇais tadīyair avabaddhacittāḥ /	śrutvā atha tam pravrajitam manuṣyāḥ guṇaiḥ tadīyaiḥ avabaddha cittāḥ 
SA_T09_ajm_u-50	vihāya bandhūṃś ca parigrahāṃś ca tacchiṣyatāṃ siddhim ivopajagmuḥ // AJm_1.11 //	vihāya bandhūn ca parigrahān ca tad śiṣya tām siddhim iva upajagmuḥ 
SA_T09_ajm_u-51	śīle śucāv indriyabhāvanāyāṃ smṛtyapramoṣe praviviktatāyām /	śīle śucau indriya bhāvanāyām smṛti apramoṣe pravivikta tāyām 
SA_T09_ajm_u-52	maitryādike caiva manaḥsamādhau yathābalaṃ so 'nuśaśāsa śiṣyān // AJm_1.12 //	maitrī ādike ca eva manaḥ samādhau yathābalam saḥ nuśaśāsa śiṣyān 
SA_T09_ajm_u-53	atha kadā cit sa mahātmā pariniṣpannabhūyiṣṭhe pṛthūbhūte śiṣyagaṇe pratiṣṭhāpite	atha kadā cit sa mahātmā pariniṣpanna bhūyiṣṭhe pṛthūbhūte śiṣya gaṇe pratiṣṭhāpite 
SA_T09_ajm_u-54	'smin kalyāṇe vartmany avatārite naiṣkramyasatpathaṃ loke saṃvṛteṣv ivāpāyadvāreṣu	smin kalyāṇe vartmani avatārite naiṣkramya sat patham loke saṃvṛteṣu iva apāya dvāreṣu 
SA_T09_ajm_u-55	rājamārgīkṛteṣv iva sugatimārgeṣu dṛṣṭadharmasukhavihārārthaṃ tatkālaśiṣyeṇājitenānugamyamāno	rājamārgīkṛteṣu iva sugati mārgeṣu dṛṣṭadharma sukha vihāra artham tad kāla śiṣyeṇa ajitena anugamyamānaḥ 
SA_T09_ajm_u-56	yogānukūlān parvatadarīnikuñjān anuvicacāra //	yoga anukūlān parvata darī nikuñjān anuvicacāra 
SA_T09_ajm_u-57	athātra vyāghravanitāṃ dadarśa girigahvare /	athā atra vyāghra vanitām dadarśa giri gahvare 
SA_T09_ajm_u-58	prasūtikleśadoṣeṇa gatāṃ vispandamandatām // AJm_1.13 //	prasūti kleśa doṣeṇa gatām vispanda manda tām 
SA_T09_ajm_u-59	parikṣāmekṣaṇayugāṃ kṣudhā cchātatarodarīm /	parikṣāma īkṣaṇa yugām kṣudhā chātatara udarīm 
SA_T09_ajm_u-60	āhāram iva paśyantīṃ bālān svatanayān api // AJm_1.14 //	āhāram iva paśyantīm bālān sva tanayān api 
SA_T09_ajm_u-61	stanyatarṣād upasṛtān mātṛviśrambhanirvyathān /	stanya tarṣāt upasṛtān mātṛ viśrambha nirvyathān 
SA_T09_ajm_u-62	rorūyitaravaiḥ krūrair bhartsayantīṃ parān iva // AJm_1.15 //	rorūyita ravaiḥ krūraiḥ bhartsayantīm parān iva 
SA_T09_ajm_u-63	bodhisattvas tu tāṃ dṛṣṭvā dhīro 'pi karuṇāvaśāt /	bodhisattvaḥ tu tām dṛṣṭvā karuṇā vaśāt 
SA_T09_ajm_u-64	cakampe paraduḥkhena mahīkampād ivādrirāṭ // AJm_1.16 //	cakampe para duḥkhena mahī kampāt iva adrirāj 
SA_T09_ajm_u-65	mahatsv api svaduḥkheṣu vyaktadhairyāḥ kṛpātmakāḥ /	mahatsu api sva duḥkheṣu vyakta dhairyāḥ kṛpā ātmakāḥ 
SA_T09_ajm_u-66	mṛdunāpy anyaduḥkhena kampante yat tad adbhutam // AJm_1.17 //	mṛdunā api anya duḥkhena kampante yat tat adbhutam 
SA_T09_ajm_u-67	atha bodhisattvaḥ sasaṃbhramāmreḍitapadaṃ svabhāvātiśayavyañjakaṃ karuṇābalasamāhitākṣaraṃ śiṣyam uvāca /	atha bodhisattvaḥ sa saṃbhrama āmreḍita padam svabhāva atiśaya vyañjakam karuṇā bala samāhita akṣaram śiṣyam uvāca 
SA_T09_ajm_u-68	vatsa vatsa /	vatsa vatsa 
SA_T09_ajm_u-69	paśya saṃsāranairguṇyaṃ mṛgy eṣā svasutān api /	paśya saṃsāra nairguṇyam mṛgī eṣā sva sutān api 
SA_T09_ajm_u-70	laṅghitasnehamaryādā bhoktum anvicchati kṣudhā // AJm_1.18 //	laṅghita sneha maryādā bhoktum anvicchati kṣudhā 
SA_T09_ajm_u-71	aho batātikaṣṭeyam ātmasnehasya raudratā /	aho bata ati kaṣṭā iyam ātma snehasya raudra tā 
SA_T09_ajm_u-72	yena mātāpi tanayān āhārayitum icchati // AJm_1.19 //	yena mātā api tanayān āhārayitum icchati 
SA_T09_ajm_u-73	ātmasnehamayaṃ śatruṃ ko vardhayitum arhati /	ātma sneha mayam śatrum kaḥ vardhayitum arhati 
SA_T09_ajm_u-74	yena kuryāt padanyāsam īdṛśeṣv api karmasu // AJm_1.20 //	yena kuryāt pada nyāsam īdṛśeṣu api karmasu 
SA_T09_ajm_u-75	tac chīghram anviṣyatāṃ tāvat kutaś cid asyāḥ kṣudduḥkhapratīkārahetur yāvan na tanayān ātmānaṃ copahanti /	tat śīghram anviṣyatām tāvat kutas cit asyāḥ kṣudh duḥkha pratīkāra hetuḥ yāvat na tanayān ātmānam ca upahanti 
SA_T09_ajm_u-76	aham api caināṃ prayatiṣye sāhasād asmād vārayitum /	aham api ca enām prayatiṣye sāhasāt asmāt vārayitum 
SA_T09_ajm_u-77	sa tathety asmai pratiśrutya tadāhārānveṣaṇaparo babhūva //	sa tathā iti asmai pratiśrutya tad āhāra anveṣaṇa paraḥ babhūva 
SA_T09_ajm_u-78	atha bodhisattvas taṃ śiṣyaṃ savyapadeśam ativāhya cintām āpede /	atha bodhisattvaḥ tam śiṣyam sa vyapadeśam ativāhya cintām āpede 
SA_T09_ajm_u-79	saṃvidyamāne sakale śarīre kasmāt parasmān mṛgayāmi māṃsam /	saṃvidyamāne sakale śarīre kasmāt parasmāt mṛgayāmi māṃsam 
SA_T09_ajm_u-80	yādṛcchikī tasya hi lābhasaṃpat kāryātyayaḥ syāc ca tathā mamāyam // AJm_1.21 //	yādṛcchikī tasya hi lābha saṃpad kārya atyayaḥ syāt ca tathā mama ayam 
SA_T09_ajm_u-81	api ca /	api ca 
SA_T09_ajm_u-82	nirātmake bhedini sārahīne duḥkhe kṛtaghne satatāśucau ca /	nirātmake bhedini sāra hīne duḥkhe kṛtaghne satata aśucau ca 
SA_T09_ajm_u-83	dehe parasmāy upayujyamāne na prītimān yo na vicakṣaṇaḥ saḥ // AJm_1.22 //	dehe upayujyamāne na prītimān yaḥ na vicakṣaṇaḥ saḥ 
SA_T09_ajm_u-84	svasaukhyasaṅgena parasya duḥkham upekṣyate śaktiparikṣayād vā /	sva saukhya saṅgena parasya duḥkham upekṣyate śakti parikṣayāt vā 
SA_T09_ajm_u-85	na cānyaduḥkhe sati me 'sti saukhyaṃ satyāṃ ca śaktau kim upekṣakaḥ syām // AJm_1.23 //	na ca anya duḥkhe sati me sti saukhyam satyām ca śaktau kim upekṣakaḥ syām 
SA_T09_ajm_u-86	satyāṃ ca śaktau mama yady upekṣā syād ātatāyiny api duḥkhamagne /	satyām ca śaktau mama yadi upekṣā syāt ātatāyini api duḥkha magne 
SA_T09_ajm_u-87	kṛtveva pāpaṃ mama tena cittaṃ dahyeta kakṣaṃ mahatāgnineva // AJm_1.24 //	kṛtvā iva pāpam mama tena cittam dahyeta kakṣam mahatā agninā iva 
SA_T09_ajm_u-88	tasmāt kariṣyāmi śarīrakeṇa taṭaprapātodgatajīvitena /	tasmāt kariṣyāmi śarīrakeṇa taṭa prapāta udgata jīvitena 
SA_T09_ajm_u-89	saṃrakṣaṇaṃ putravadhāc ca mṛgyā mṛgyāḥ sakāśāc ca tadātmajānām // AJm_1.25 //	saṃrakṣaṇam putra vadhāt ca mṛgyāḥ mṛgyāḥ sakāśāt ca tad ātmajānām 
SA_T09_ajm_u-90	kiṃ ca bhūyaḥ /	kim ca bhūyaḥ 
SA_T09_ajm_u-91	saṃdarśanaṃ lokahitotsukānām uttejanaṃ mandaparākramāṇām /	saṃdarśanam loka hita utsukānām uttejanam manda parākramāṇām 
SA_T09_ajm_u-92	saṃharṣaṇaṃ tyāgaviśāradānām ākarṣaṇaṃ sajjanamānasānām // AJm_1.26 //	saṃharṣaṇam tyāga viśāradānām ākarṣaṇam sat jana mānasānām 
SA_T09_ajm_u-93	viṣādanaṃ māramahācamūnāṃ prasādanaṃ buddhaguṇapriyāṇām /	viṣādanam māra mahā camūnām prasādanam buddha guṇa priyāṇām 
SA_T09_ajm_u-94	vrīḍodayaṃ svārthaparāyaṇānāṃ mātsaryalobhopahatātmanāṃ ca // AJm_1.27 //	vrīḍā udayam sva artha parāyaṇānām mātsarya lobha upahata ātmanām ca 
SA_T09_ajm_u-95	śraddhāpanaṃ yānavarāśritānāṃ vismāpanaṃ tyāgakṛtasmayānām /	śraddhāpanam yāna vara āśritānām vismāpanam tyāga kṛta smayānām 
SA_T09_ajm_u-96	viśodhanaṃ svargamahāpathasya tyāgapriyāṇām anumodinṝṇām // AJm_1.28 //	viśodhanam svarga mahāpathasya tyāga priyāṇām anumodinṝṇām 
SA_T09_ajm_u-97	kadā nu gātrair api nāma kuryāṃ hitaṃ pareṣām iti yaś ca me 'bhūt /	kadā nu gātraiḥ api nāma kuryām hitam pareṣām iti yaḥ ca me bhūt 
SA_T09_ajm_u-98	manorathas taṃ saphalīkriyāsaṃ saṃbodhim agryām api cāvidūre // AJm_1.29 //	manorathaḥ tam saphalīkriyāsam saṃbodhim agryām api ca avidūre 
SA_T09_ajm_u-99	na spardhayā naiva yaśo'bhilāṣān na svargalobhān na ca rājyahetoḥ /	na spardhayā nā eva yaśaḥ abhilāṣāt na svarga lobhāt na ca rājya hetoḥ 
SA_T09_ajm_u-100	nātyantike 'py ātmasukhe yathāyaṃ mamādaro 'nyatra parārthasiddheḥ // AJm_1.30 //	na ātyantike pi ātma sukhe yathā ayam mama ādaraḥ nyatra parārtha siddheḥ 
SA_T09_ajm_u-101	tathā mamānena samānakālaṃ lokasya duḥkhaṃ ca sukhodayaṃ ca /	tathā mama anena samāna kālam lokasya duḥkham ca sukha udayam ca 
SA_T09_ajm_u-102	hartuṃ ca kartuṃ ca sadāstu śaktis tamaḥ prakāśaṃ ca yathaiva bhānoḥ // AJm_1.31 //	hartum ca kartum ca sadā astu śaktiḥ tamaḥ prakāśam ca yathā eva bhānoḥ 
SA_T09_ajm_u-103	dṛṣṭaḥ śruto 'nusmṛtim āgato vā spṛṣṭaḥ kathāyogam upāgato vā /	dṛṣṭaḥ śrutaḥ nusmṛtim āgataḥ vā spṛṣṭaḥ kathā yogam upāgataḥ vā 
SA_T09_ajm_u-104	sarvaprakāraṃ jagato hitāni kuryām ajasraṃ sukhasaṃhitāni // AJm_1.32 //	sarva prakāram jagataḥ hitāni kuryām ajasram sukha saṃhitāni 
SA_T09_ajm_u-105	evaṃ sa niścitya parārthasiddhyai prāṇātyaye 'py āpatitapramodaḥ /	evam sa niścitya parārtha siddhyai prāṇātyaye pi āpatita pramodaḥ 
SA_T09_ajm_u-106	manāṃsi dhīrāṇy api devatānāṃ vismāpayan svāṃ tanum utsasarja // AJm_1.33 //	manāṃsi dhīrāṇi api devatānām vismāpayan svām tanum utsasarja 
SA_T09_ajm_u-107	atha sā vyāghrī tena bodhisattvasya śarīranipātaśabdena samutthāpitakautūhalāmarṣā viramya svatanayavaiśasodyamāt tato nayane vicikṣepa /	atha sā vyāghrī tena bodhisattvasya śarīra nipāta śabdena samutthāpita kautūhala amarṣā viramya sva tanaya vaiśasa udyamāt tatas nayane vicikṣepa 
SA_T09_ajm_u-108	dṛṣṭvaiva ca tad bodhisattvaśarīram udgataprāṇaṃ sahasābhisṛtya bhakṣayitum upacakrame /	dṛṣṭvā eva ca tat bodhisattva śarīram udgata prāṇam sahasā abhisṛtya bhakṣayitum upacakrame 
SA_T09_ajm_u-109	atha sa tasya śiṣyo māṃsam anāsādyaiva pratinivṛttaḥ kutropādhyāya iti vilokayaṃs tad bodhisattvaśarīram udgataprāṇaṃ tayā vyāghrayuvatyā bhakṣyamāṇaṃ  #	atha sa tasya śiṣyaḥ māṃsam an āsādya eva pratinivṛttaḥ kutra upādhyāyaḥ iti vilokayan tat bodhisattva śarīram udgata prāṇam tayā vyāghra yuvatyā bhakṣyamāṇam 
SA_T09_ajm_u-110	dadarśa /	dadarśa 
SA_T09_ajm_u-111	sa tatkarmātiśayavismayāt prativyūḍhaśokaduḥkhāvegas tadguṇāśrayabahumānam ivodgirann idam ātmagataṃ bruvāṇaḥ śobheta /	sa tad karma atiśaya vismayāt prativyūḍha śoka duḥkha āvegaḥ tad guṇa āśraya bahu mānam iva udgiran idam ātma gatam bruvāṇaḥ śobheta 
SA_T09_ajm_u-112	aho dayāsya vyasanāture jane svasaukhyanaiḥsaṅgyam aho mahātmanaḥ /	aho dayā asya vyasana āture jane sva saukhya naiḥsaṅgyam aho mahātmanaḥ 
SA_T09_ajm_u-113	aho prakarṣaṃ gamitā sthitiḥ satām aho pareṣāṃ mṛditā yaśaḥśriyaḥ // AJm_1.34 //	aho prakarṣam gamitā sthitiḥ satām aho pareṣām mṛditāḥ yaśaḥ śriyaḥ 
SA_T09_ajm_u-114	aho parākrāntam apetasādhvasaṃ guṇāśrayaṃ prema paraṃ vidarśitam /	aho parākrāntam apeta sādhvasam guṇa āśrayam prema param vidarśitam 
SA_T09_ajm_u-115	aho namaskāraviśeṣapātratāṃ prasahya nītā svaguṇātanus tanuḥ // AJm_1.35 //	aho namaskāra viśeṣa pātra tām prasahya nītā sva guṇā tanuḥ tanuḥ 
SA_T09_ajm_u-116	nisargasaumyasya vasuṃdharādhṛter aho pareṣāṃ vyasaneṣv amarṣitā /	nisarga saumyasya vasuṃdharā dhṛteḥ aho pareṣām vyasaneṣu amarṣi tā 
SA_T09_ajm_u-117	aho madīyā gamitā prakāśatāṃ khaṭuṅkatā vikramasaṃpadānayā // AJm_1.36 //	aho madīyā gamitā prakāśatām khaṭuṅka tā vikrama saṃpadā anayā 
SA_T09_ajm_u-118	anena nāthena sanāthatāṃ gataṃ na śocitavyaṃ khalu sāṃprataṃ jagat /	anena nāthena sa nātha tām gatam na śocitavyam khalu sāṃpratam jagat 
SA_T09_ajm_u-119	parājayāśaṅkitajātasaṃbhramo dhruvaṃ viniśvāsaparo 'dya manmathaḥ // AJm_1.37 //	parājaya āśaṅkita jāta saṃbhramaḥ dhruvam viniśvāsa paraḥ manmathaḥ 
SA_T09_ajm_u-120	sarvathā namo 'stv asmai mahābhāgāya sarvabhūtaśaraṇyāyātivipulakāruṇyāyāprameyasattvāya bhūtārthabodhisattvāyeti //	sarvathā namaḥ stu asmai mahābhāgāya sarva bhūta śaraṇyāya ati vipula kāruṇyāya aprameya sattvāya bhūta artha bodhisattvāya iti 
SA_T09_ajm_u-121	atha sa tam arthaṃ sabrahmacāribhyo nivedayām āsa /	atha sa tam artham sabrahmacāribhyaḥ nivedayām āsa 
SA_T09_ajm_u-122	tatkarmavismitamukhair atha tasya śiṣyair gandharvayakṣabhujagais tridaśādhipaiś ca /	tad karma vismita mukhaiḥ atha tasya śiṣyaiḥ gandharva yakṣa bhujagaiḥ tridaśa adhipaiḥ ca 
SA_T09_ajm_u-123	mālyāmbarābharaṇacandanacūrṇavarṣaiś channā tadasthivasudhā vasudhā babhūva // AJm_1.38 //	mālya ambara ābharaṇa candana cūrṇa varṣaiḥ channā tad asthi vasudhā vasudhā babhūva 
SA_T09_ajm_u-124	tad evaṃ sarvasattveṣv akāraṇaparamavatsalasvabhāvaḥ sarvabhūtātmabhūtaḥ pūrvajanmasv api sa bhagavān iti buddhe bhagavati paraḥ prasādaḥ kāryaḥ	tat evam sarva sattveṣu akāraṇa parama vatsala svabhāvaḥ sarva bhūta ātma bhūtaḥ pūrva janmasu api sa bhagavān iti buddhe bhagavati paraḥ prasādaḥ kāryaḥ 
SA_T09_ajm_u-125	jātaprasādaiś ca buddhe bhagavati prītir utpādayitavyā /	jāta prasādaiḥ ca buddhe bhagavati prītiḥ utpādayitavyā 
SA_T09_ajm_u-126	evam āyatanagato naḥ prasāda ity evam apy upaneyam /	evam āyatana gataḥ naḥ prasādaḥ iti evam api upaneyam 
SA_T09_ajm_u-127	tathā satkṛtya dharmaḥ śrotavyaḥ /	tathā satkṛtya dharmaḥ śrotavyaḥ 
SA_T09_ajm_u-128	evaṃ duṣkaraśatasamudānītatvāt karuṇāvarṇe 'pi vācyam evaṃ svabhāvātiśayaniṣpādikā parānugrahapravṛttihetuḥ karuṇeti //	evam duṣkara śata samudānīta tvāt karuṇā varṇe vācyam evam svabhāva atiśaya niṣpādikā para anugraha pravṛtti hetuḥ karuṇā iti 
SA_T09_ajm_u-129	bodhisattvāvadānamālāyāṃ vyāghrījātakaṃ prathamam //	bodhisattva avadāna mālāyām vyāghrī jātakam prathamam 
SA_T09_ajm_u-130	2. Śibijātakam	śibi jātakam 
SA_T09_ajm_u-131	duṣkaraśatasamudānīto 'yam asmadarthaṃ tena bhagavatā saddharma iti satkṛtya śrotavyaḥ //	duṣkara śata samudānītaḥ yam asmad artham tena bhagavatā saddharmaḥ iti satkṛtya śrotavyaḥ 
SA_T09_ajm_u-132	tadyathānuśrūyate /	tat yathā anuśrūyate 
SA_T09_ajm_u-133	bodhisattvabhūtaḥ kilāyaṃ bhagavān aparimitakālābhyāsāt sātmībhūtopacitapuṇyakarmā kadā cic chibīnāṃ rājā babhūva /	bodhisattva bhūtaḥ kila ayam bhagavān aparimita kāla abhyāsāt sātmībhūta upacita puṇya karmā kadā cit śibīnām rājā babhūva 
SA_T09_ajm_u-134	sa bālyāt prabhṛty eva vṛddhopāsanaratir vinayānurakto 'nuraktaprakṛtiḥ prakṛtimedhāvitvād	sa bālyāt prabhṛti eva vṛddha upāsana ratiḥ vinaya anuraktaḥ nurakta prakṛtiḥ prakṛti medhāvi tvāt 
SA_T09_ajm_u-135	anekavidyādhigamavimalataramatir utsāhamantraprabhāvaśaktidaivasaṃpannaḥ svā iva	aneka vidyā adhigama vimalatara matiḥ utsāha mantra prabhāva śakti daiva saṃpannaḥ svāḥ iva 
SA_T09_ajm_u-136	prajāḥ prajāḥ pālayati sma /	prajāḥ prajāḥ pālayati sma 
SA_T09_ajm_u-137	tasmiṃs trivargānuguṇā guṇaughāḥ saṃharṣayogād iva saṃniviṣṭāḥ /	tasmin trivarga anuguṇāḥ guṇa oghāḥ saṃharṣa yogāt iva saṃniviṣṭāḥ 
SA_T09_ajm_u-138	samastarūpā vibabhur na cāsur virodhasaṃkṣobhavipannaśobhāḥ // AJm_2.1 //	samasta rūpāḥ vibabhuḥ na ca āsuḥ virodha saṃkṣobha vipanna śobhāḥ 
SA_T09_ajm_u-139	viḍambanevāvinayoddhatānāṃ durmedhasām āpad ivātikaṣṭā /	viḍambanā iva avinaya uddhatānām durmedhasām āpad iva ati kaṣṭā 
SA_T09_ajm_u-140	alpātmanāṃ yā madireva lakṣmīr babhūva sā tatra yathārthanāmā // AJm_2.2 //	alpa ātmanām yā madirā iva lakṣmīḥ babhūva sā tatra yathārtha nāmā 
SA_T09_ajm_u-141	udārabhāvāt karuṇāguṇāc ca vittādhipatyāc ca sa rājavaryaḥ /	udāra bhāvāt karuṇā guṇāt ca vitta ādhipatyāt ca sa rāja varyaḥ 
SA_T09_ajm_u-142	reme 'rthinām īpsitasiddhiharṣād akliṣṭaśobhāni mukhāni paśyan // AJm_2.3 //	reme rthinām īpsita siddhi harṣāt akliṣṭa śobhāni mukhāni paśyan 
SA_T09_ajm_u-143	atha sa rājā dānapriyatvāt samantato nagarasya sarvopakaraṇadhanadhānyasamṛddhā dānaśālāḥ	atha sa rājā dāna priya tvāt samantataḥ nagarasya sarva upakaraṇa dhana dhānya samṛddhāḥ dāna śālāḥ 
SA_T09_ajm_u-144	kārayitvā svamāhātmyānurūpaṃ yathābhiprāyasaṃpāditaṃ sopacāramanoharam anatikrāntakālasubhagaṃ	kārayitvā sva māhātmya anurūpam yathā abhiprāya saṃpāditam sa upacāra manoharam an atikrānta kāla subhagam 
SA_T09_ajm_u-145	dānavarṣaṃ kṛtayugamegha iva vavarṣa /	dāna varṣam kṛta yuga meghaḥ iva vavarṣa 
SA_T09_ajm_u-146	annam annārthibhyaḥ pānaṃ pānārthibhyaḥ śayanāsanavasanabhojanagandhamālyasuvarṇarajatādi tattadarthibhyaḥ //	annam anna arthibhyaḥ pānam pāna arthibhyaḥ śayana āsana vasana bhojana gandha mālya suvarṇa rajata ādi tad tad arthibhyaḥ 
SA_T09_ajm_u-147	atha tasya rājñaḥ pradānaudāryaśravaṇād vismitapramuditahṛdayā nānādigabhilakṣitadeśanivāsinaḥ puruṣās taṃ deśam abhijagmuḥ /	atha tasya rājñaḥ pradāna audārya śravaṇāt vismita pramudita hṛdayāḥ nānā diś abhilakṣita deśa nivāsinaḥ puruṣāḥ tam deśam abhijagmuḥ 
SA_T09_ajm_u-148	parītya kṛtsnaṃ manasā nṛlokam anyeṣv alabdhapraṇayāvakāśāḥ /	parītya kṛtsnam manasā nṛ lokam anyeṣu a labdha praṇaya avakāśāḥ 
SA_T09_ajm_u-149	tam arthinaḥ prītimukhāḥ samīyur mahāhradaṃ vanyagajā yathaiva // AJm_2.4 //	tam arthinaḥ prīti mukhāḥ samīyuḥ mahā hradam vanya gajāḥ yathā eva 
SA_T09_ajm_u-150	atha sa rājā samantataḥ samāpatato lābhāśāpramuditamanasaḥ pathikanepathyapracchāditaśobhasya vanīpakajanasya	atha sa rājā samantataḥ samāpatataḥ lābha āśā pramudita manasaḥ pathika nepathya pracchādita śobhasya vanīpaka janasya 
SA_T09_ajm_u-151	viproṣitasyeva suhṛjjanasya saṃdarśanāt prītivijṛmbhitākṣaḥ /	viproṣitasya iva suhṛd janasya saṃdarśanāt prīti vijṛmbhita akṣaḥ 
SA_T09_ajm_u-152	yācñāṃ priyākhyānam ivābhyanandad dattvā ca tuṣṭyārthijanaṃ jigāya // AJm_2.5 //	yācñām priya ākhyānam iva abhyanandat dattvā ca tuṣṭyā arthi janam jigāya 
SA_T09_ajm_u-153	dānodbhavaḥ kīrtimayaḥ sa gandhas tasyārthināṃ vāganilaprakīrṇaḥ /	dāna udbhavaḥ kīrti mayaḥ sa gandhaḥ tasya arthinām vāc anila prakīrṇaḥ 
SA_T09_ajm_u-154	madaṃ jahārānyanarādhipānāṃ gandhadvipasyeva paradvipānām // AJm_2.6 //	madam jahāra anya narādhipānām gandhadvipasya iva para dvipānām 
SA_T09_ajm_u-155	atha kadā cit sa rājā dānaśālāḥ samanuvicaraṃs tṛptatvād arthijanasya praviralaṃ yācanakajanasaṃpātam abhisamīkṣya dānadharmasyānutsarpaṇān  #	atha kadā cit sa rājā dāna śālāḥ samanuvicaran tṛpta tvāt arthi janasya praviralam yācanaka jana saṃpātam abhisamīkṣya dāna dharmasya an utsarpaṇān 
SA_T09_ajm_u-156	na tuṣṭim upajagāma /	na tuṣṭim upajagāma 
SA_T09_ajm_u-157	tarṣaṃ vininye 'rthijanas tam etya na tv arthinaḥ prāpya sa dānaśauṇḍaḥ /	tarṣam vininye rthi janaḥ tam etya na tu arthinaḥ prāpya sa dāna śauṇḍaḥ 
SA_T09_ajm_u-158	na hy asya dānavyavasāyam arthī yācñāpramāṇena śaśāka jetum // AJm_2.7 //	na hi asya dāna vyavasāyam arthī yācñā pramāṇena śaśāka jetum 
SA_T09_ajm_u-159	tasya buddhir abhavat /	tasya buddhiḥ abhavat 
SA_T09_ajm_u-160	atisabhāgyās te satpuruṣaviśeṣā ye viśrambhaniryantraṇapraṇayam arthibhiḥ svagātrāṇy api yācyante /	ati sabhāgyāḥ te sat puruṣa viśeṣāḥ ye viśrambha niryantraṇa praṇayam arthibhiḥ sva gātrāṇi api yācyante 
SA_T09_ajm_u-161	mama punaḥ pratyākhyānarūkṣākṣaravacanasaṃtarjita ivārthijano dhanamātrake 'py apragalbhapraṇayaḥ saṃvṛtta iti //	mama punar pratyākhyāna rūkṣa akṣara vacana saṃtarjitaḥ iva arthi janaḥ dhana mātrake pi a pragalbha praṇayaḥ saṃvṛttaḥ iti 
SA_T09_ajm_u-162	atha kṣitīśasya tam atyudāraṃ gātreṣv api sveṣu nivṛttasaṅgam /	atha kṣitīśasya tam ati udāram gātreṣu api sveṣu nivṛtta saṅgam 
SA_T09_ajm_u-163	vijñāya dānāśrayiṇaṃ vitarkaṃ patipriyā strīva mahī cakampe // AJm_2.8 //	vijñāya dāna āśrayiṇam vitarkam pati priyā strī iva mahī cakampe 
SA_T09_ajm_u-164	atha śakro devānām indraḥ kṣititalacalanād ākampite vividharatnaprabhodbhāsini sumerau	atha śakraḥ devānām indraḥ kṣiti tala calanāt ākampite vividha ratna prabhā udbhāsini sumerau 
SA_T09_ajm_u-165	parvatarāje kim idam iti samutpatitavitarkas tasya rājña imaṃ vitarkātiśayaṃ dharaṇicalananimittam	parvatarāje kim idam iti samutpatita vitarkaḥ tasya rājñaḥ imam vitarka atiśayam dharaṇi calana nimittam 
SA_T09_ajm_u-166	avetya vismayāvarjitahṛdayaś cintām āpede /	avetya vismaya āvarjita hṛdayaḥ cintām āpede 
SA_T09_ajm_u-167	dānātiharṣoddhatamānasena vitarkitaṃ kiṃ svid idaṃ nṛpeṇa /	dāna ati harṣa uddhata mānasena vitarkitam kim svid idam nṛpeṇa 
SA_T09_ajm_u-168	ābadhya dānavyavasāyakakṣyāṃ svagātradānasthiraniścayena // AJm_2.9 //	ābadhya dāna vyavasāya kakṣyām sva gātra dāna sthira niścayena 
SA_T09_ajm_u-169	tan mīmāṃsiṣye tāvad enam iti //	tat mīmāṃsiṣye tāvat enam iti 
SA_T09_ajm_u-170	atha tasya rājñaḥ pariṣadi niṣannasyāmātyagaṇaparivṛtasya samucitāyāṃ kṛtāyām arthijanasya	atha tasya rājñaḥ pariṣadi niṣannasya amātya gaṇa parivṛtasya samucitāyām kṛtāyām arthi janasya 
SA_T09_ajm_u-171	kaḥ kim icchatīty āhvānaghoṣaṇāyāṃ samudghāṭyamāneṣu kośādhyakṣādhiṣṭhiteṣu maṇikanakarajatadhananicayeṣu	kaḥ kim icchati iti āhvāna ghoṣaṇāyām samudghāṭyamāneṣu kośa adhyakṣa dhiṣṭhiteṣu maṇi kanaka rajata dhana nicayeṣu 
SA_T09_ajm_u-172	viśliṣyamāṇapuṭāsu vividhavasanaparipūrṇagarbhāsu vastrapeḍāsu samupavartyamāneṣu	viśliṣyamāṇa puṭāsu vividha vasana paripūrṇa garbhāsu vastra peḍāsu samupavartyamāneṣu 
SA_T09_ajm_u-173	vinītavividhavāhanaskandhapratiṣṭhitayugeṣu vicitreṣu yānaviśeṣeṣu pravṛtte 'rthijanasaṃpāte	vinīta vividha vāhana skandha pratiṣṭhita yugeṣu vicitreṣu yāna viśeṣeṣu pravṛtte rthi jana saṃpāte 
SA_T09_ajm_u-174	śakro devānām indro vṛddham andhaṃ brāhmaṇarūpam abhinirmāya rājñaś cakṣuḥpathe prādurabhavat /	śakraḥ devānām indraḥ vṛddham andham brāhmaṇa rūpam abhinirmāya rājñaḥ cakṣuḥ pathe prādurabhavat 
SA_T09_ajm_u-175	atha sa rājñā kāruṇyamaitrīparibhāvitayā dhīraprasannasaumyayā pratyudgata iva pariṣvakta	atha sa rājñā kāruṇya maitrī paribhāvitayā dhīra prasanna saumyayā pratyudgataḥ iva pariṣvakta 
SA_T09_ajm_u-176	iva ca dṛṣṭyā kenārtha ity upanimantryamāṇaḥ kṣitipānucarair nṛpatisamīpam upetya	iva ca dṛṣṭyā kena arthaḥ iti upanimantryamāṇaḥ kṣitipa anucaraiḥ nṛpati samīpam upetya 
SA_T09_ajm_u-177	jayāśīrvacanapuraḥsaraṃ rājānam ity uvāca /	jaya āśīrvacana puraḥsaram rājānam iti uvāca 
SA_T09_ajm_u-178	dūrād apaśyan sthaviro 'bhyupetas tvaccakṣuṣo 'rthī kṣitipapradhāna /	dūrāt a paśyan sthaviraḥ bhyupetaḥ tvad cakṣuṣaḥ rthī kṣitipa pradhāna 
SA_T09_ajm_u-179	ekekṣaṇenāpi hi paṅkajākṣa gamyeta lokādhipa lokayātrā // AJm_2.10 //	eka īkṣaṇena api hi paṅkaja akṣa gamyeta loka adhipa lokayātrā 
SA_T09_ajm_u-180	atha bodhisattvaḥ samabhilaṣitamanorathaprasiddhyā paraṃ prītyutsavam anubhavan kiṃ	atha bodhisattvaḥ samabhilaṣita manoratha prasiddhyā param prīti utsavam anubhavan kim 
SA_T09_ajm_u-181	svid idaṃ satyam evoktaṃ brāhmaṇena syād uta vikalpābhyāsān mayaivam upadhāritam	svid idam satyam evā uktam brāhmaṇena syāt uta vikalpa abhyāsāt mayā evam upadhāritam 
SA_T09_ajm_u-182	iti jātapratyavamarśaś cakṣuryācñāpriyavacanaśravaṇatṛṣitamatis taṃ cakṣuryācanakam uvāca /	iti jāta pratyavamarśaḥ cakṣuḥ yācñā priya vacana śravaṇa tṛṣita matiḥ tam cakṣuḥ yācanakam uvāca 
SA_T09_ajm_u-183	kenānuśiṣṭas tvam ihābhyupeto māṃ yācituṃ brāhmaṇamukhya cakṣuḥ /	kena anuśiṣṭaḥ tvam iha abhyupetaḥ mām yācitum brāhmaṇa mukhya cakṣuḥ 
SA_T09_ajm_u-184	sudustyajaṃ cakṣur iti pravādasaṃbhāvanā kasya mayi vyatītā // AJm_2.11 //	su dustyajam cakṣuḥ iti pravāda saṃbhāvanā kasya mayi vyatītā 
SA_T09_ajm_u-185	atha sa brāhmaṇaveṣadhārī śakras tasya rājña āśayaṃ viditvovāca /	atha sa brāhmaṇa veṣa dhārī śakraḥ tasya rājñaḥ āśayam viditvā uvāca 
SA_T09_ajm_u-186	śakrasya śakrapratimānuśiṣṭyā tvāṃ yācituṃ cakṣur ihāgato 'smi /	śakrasya śakra pratimā anuśiṣṭyā tvām yācitum cakṣuḥ iha āgataḥ smi 
SA_T09_ajm_u-187	saṃbhāvanāṃ tasya mamāpi cāśāṃ cakṣuḥpradānāt saphalīkuruṣva // AJm_2.12 //	saṃbhāvanām tasya mama api ca āśām cakṣuḥ pradānāt saphalīkuruṣva 
SA_T09_ajm_u-188	atha sa rājā śakrasaṃkīrtanān nūnam asya brāhmaṇasya bhavitrī devatānubhāvād anena vidhinā cakṣuḥsaṃpad iti matvā pramodaviśadākṣaram enam	atha sa rājā śakra saṃkīrtanāt nūnam asya brāhmaṇasya bhavitrī devatā anubhāvāt anena vidhinā cakṣuḥ saṃpad iti matvā pramoda viśada akṣaram enam 
SA_T09_ajm_u-189	yenābhyupeto 'si manorathena tam eṣa te brāhmaṇa pūrayāmi /	yena abhyupetaḥ asi manorathena tam eṣa te brāhmaṇa pūrayāmi 
SA_T09_ajm_u-190	ākāṅkṣamāṇāya mad ekam akṣi dadāmi cakṣurdvayam apy ahaṃ te // AJm_2.13 //	ākāṅkṣamāṇāya mat ekam akṣi dadāmi cakṣuḥ dvayam api aham te 
SA_T09_ajm_u-191	sa tvaṃ vibuddhanayanotpalaśobhitāsyaḥ saṃpaśyato vraja yathābhimataṃ janasya /	sa tvam vibuddha nayana utpala śobhita āsyaḥ saṃpaśyataḥ vraja yathā abhimatam janasya 
SA_T09_ajm_u-192	syāt kiṃ nu so 'yam uta neti vicāradolālolasya so 'yam iti cotthitavismayasya // AJm_2.14 //	syāt kim nu saḥ yam uta nā iti vicāra dolā lolasya saḥ yam iti ca utthita vismayasya 
SA_T09_ajm_u-193	atha tasya rājño 'mātyāś cakṣuḥpradānavyavasāyam avetya sasaṃbhramāvegaviṣādavyathitamanaso rājānam ūcuḥ /	atha tasya rājñaḥ mātyāḥ cakṣuḥ pradāna vyavasāyam avetya sa saṃbhrama āvega viṣāda vyathita manasaḥ rājānam ūcuḥ 
SA_T09_ajm_u-194	dānātiharṣād anayam asamīkṣyāhitodayam /	dāna ati harṣāt a nayam a samīkṣya ahita udayam 
SA_T09_ajm_u-195	prasīda deva mā maivaṃ na cakṣur dātum arhasi // AJm_2.15 //	prasīda deva mā mā evam na cakṣuḥ dātum arhasi 
SA_T09_ajm_u-196	ekasyārthe dvijasyāsya mā naḥ sarvān parākṛthāḥ /	ekasya arthe dvijasya asya mā naḥ sarvān parākṛthāḥ 
SA_T09_ajm_u-197	alaṃ śokāgninā dagdhuṃ sukhasaṃvardhitāḥ prajāḥ // AJm_2.16 //	alam śoka agninā dagdhum sukha saṃvardhitāḥ prajāḥ 
SA_T09_ajm_u-198	dhanāni lakṣmīpratibodhanāni śrīmanti ratnāni payasvinīr gāḥ /	dhanāni lakṣmī pratibodhanāni śrīmanti ratnāni payasvinīḥ gāḥ 
SA_T09_ajm_u-199	rathān vinītāśvayujaḥ prayaccha madorjitaśrīlalitān dvipāṃś ca // AJm_2.17 //	rathān vinīta aśva yujaḥ prayaccha mada ūrjita śrī lalitān dvipān ca 
SA_T09_ajm_u-200	samuccarannūpuranisvanāni śaratpayodābhyadhikadyutīni /	samuccarat nūpura nisvanāni śarad payoda abhyadhika dyutīni 
SA_T09_ajm_u-201	gṛhāṇi sarvartusukhāni dehi mā dāḥ svacakṣur jagadekacakṣuḥ // AJm_2.18 //	gṛhāṇi sarva ṛtu sukhāni dehi mā dāḥ sva cakṣuḥ jagat eka cakṣuḥ 
SA_T09_ajm_u-202	vimṛśyatām api ca tāvan mahārāja /	vimṛśyatām api ca tāvat mahā rāja 
SA_T09_ajm_u-203	anyadīyaṃ kathaṃ nāma cakṣur anyatra yojyate /	anyadīyam katham nāma cakṣuḥ anyatra yojyate 
SA_T09_ajm_u-204	atha daivaprabhāvo 'yaṃ tvaccakṣuḥ kim apekṣate // AJm_2.19 //	atha daiva prabhāvaḥ yam tvad cakṣuḥ kim apekṣate 
SA_T09_ajm_u-205	api ca deva /	api ca deva 
SA_T09_ajm_u-206	cakṣuṣā kiṃ daridrasya parābhyudayasākṣiṇā /	cakṣuṣā kim daridrasya para abhyudaya sākṣiṇā 
SA_T09_ajm_u-207	dhanam eva yato dehi deva mā sāhasaṃ kṛthāḥ // AJm_2.20 //	dhanam eva yatas dehi deva mā sāhasam kṛthāḥ 
SA_T09_ajm_u-208	atha sa rājā tān amātyān sānunayamadhurākṣaram ity uvāca /	atha sa rājā tān amātyān sa anunaya madhura akṣaram iti uvāca 
SA_T09_ajm_u-209	adāne kurute buddhiṃ dāsyāmīty abhidhāya yaḥ /	adāne kurute buddhim dāsyāmi iti abhidhāya yaḥ 
SA_T09_ajm_u-210	sa lobhapāśaṃ prabhraṣṭam ātmani pratimuñcati // AJm_2.21 //	sa lobha pāśam prabhraṣṭam ātmani pratimuñcati 
SA_T09_ajm_u-211	dāsyāmīti pratijñāya yo 'nyathā kurute manaḥ /	dāsyāmi iti pratijñāya yaḥ nyathā kurute manaḥ 
SA_T09_ajm_u-212	kārpaṇyāniścitamateḥ kaḥ syāt pāpataras tataḥ // AJm_2.22 //	kārpaṇya aniścita mateḥ kaḥ syāt pāpataraḥ tatas 
SA_T09_ajm_u-213	sthirīkṛtyārthinām āśāṃ dāsyāmīti pratijñayā /	sthirīkṛtya arthinām āśām dāsyāmi iti pratijñayā 
SA_T09_ajm_u-214	visaṃvādanarūkṣasya vacaso nāsti niṣkrayaḥ // AJm_2.23 //	visaṃvādana rūkṣasya vacasaḥ na asti niṣkrayaḥ 
SA_T09_ajm_u-215	yad api coktaṃ devatānubhāvād eva cakṣur asya kiṃ na saṃbhavatīty atrāpi śrūyatām /	yat api ca uktam devatā anubhāvāt eva cakṣuḥ asya kim na saṃbhavati iti atrā api śrūyatām 
SA_T09_ajm_u-216	naikakāraṇasādhyatvaṃ kāryāṇāṃ nanu dṛśyate /	na eka kāraṇa sādhya tvam kāryāṇām nanu dṛśyate 
SA_T09_ajm_u-217	kāraṇāntarasāpekṣaḥ syād daivo 'pi vidhir yataḥ // AJm_2.24 //	kāraṇa antara sāpekṣaḥ syāt vidhiḥ yatas 
SA_T09_ajm_u-218	tan me dānātiśayavighnāya vyāyantuṃ nārhanti bhavanta iti //	tat me dāna atiśaya vighnāya vyāyantum na arhanti bhavantaḥ iti 
SA_T09_ajm_u-219	amātyā ūcuḥ /	amātyāḥ ūcuḥ 
SA_T09_ajm_u-220	dhanadhānyaratnādi devo dātum arhati na svacakṣur iti vijñāpitam asmābhiḥ /	dhana dhānya ratna ādi devaḥ dātum arhati na sva cakṣuḥ iti vijñāpitam asmābhiḥ 
SA_T09_ajm_u-221	tan na devaṃ vayam atīrthe pratārayāmaḥ // rājovāca /	tat na devam vayam a tīrthe pratārayāmaḥ rājā uvāca 
SA_T09_ajm_u-222	yad eva yācyeta tad eva dadyān nānīpsitaṃ prīṇayatīha dattam /	yat eva yācyeta tat eva dadyāt na anīpsitam prīṇayati iha dattam 
SA_T09_ajm_u-223	kim uhyamānasya jalena toyair dāsyāmy ataḥ prārthitam artham asmai // AJm_2.25 //	kim uhyamānasya jalena toyaiḥ dāsyāmi atas prārthitam artham asmai 
SA_T09_ajm_u-224	atha tasya rājño rūḍhataraviśrambhapraṇayaḥ snehāvegād anapekṣitopacāro 'mātyamukhyas taṃ rājānam ity uvāca /	atha tasya rājñaḥ rūḍhatara viśrambha praṇayaḥ sneha āvegāt an apekṣita upacāraḥ mātya mukhyaḥ tam rājānam iti uvāca 
SA_T09_ajm_u-225	mā tāvad bhoḥ /	mā tāvat bhoḥ 
SA_T09_ajm_u-226	yā nālpena tapaḥsamādhividhinā saṃprāpyate kena cid yām āsādya ca bhūribhir makhaśataiḥ kīrtiṃ divaṃ cāpnuyāt /	yā nā alpena tapaḥ samādhi vidhinā saṃprāpyate kena cit yām āsādya ca bhūribhiḥ makha śataiḥ kīrtim divam ca āpnuyāt 
SA_T09_ajm_u-227	saṃprāptām atipatya tāṃ nṛpatitāṃ śakrarddhivispardhinīṃ kiṃ dṛṣṭvā nayane praditsati bhavān ko 'yaṃ kutastyo vidhiḥ // AJm_2.26 //	saṃprāptām atipatya tām nṛ pati tām śakra ṛddhi vispardhinīm kim dṛṣṭvā nayane praditsati bhavān kaḥ yam kutastyaḥ vidhiḥ 
SA_T09_ajm_u-228	labdhāvakāśas tridaśeṣu yajñaiḥ kīrtyā samantād avabhāsamānaḥ /	labdha avakāśaḥ tridaśeṣu yajñaiḥ kīrtyā samantāt avabhāsamānaḥ 
SA_T09_ajm_u-229	narendracūḍādyutirañjitāṅghriḥ kiṃ lipsamāno nu dadāsi cakṣuḥ // AJm_2.27 //	narendra cūḍā dyuti rañjita aṅghriḥ kim lipsamānaḥ nu dadāsi cakṣuḥ 
SA_T09_ajm_u-230	atha sa rājā tam amātyaṃ sānunayam ity uvāca /	atha sa rājā tam amātyam sa anunayam iti uvāca 
SA_T09_ajm_u-231	nāyaṃ yatnaḥ sārvabhaumatvam āptuṃ naiva svargaṃ nāpavargaṃ na kīrtim /	na ayam yatnaḥ sārvabhauma tvam āptum nā eva svargam nā apavargam na kīrtim 
SA_T09_ajm_u-232	trātuṃ lokān ity ayaṃ tv ādaro me yācñākleśo mā ca bhūd asya moghaḥ // AJm_2.28 //	trātum lokān iti ayam tu ādaraḥ me yācñā kleśaḥ mā ca bhūt asya moghaḥ 
SA_T09_ajm_u-233	atha sa rājā nīlotpaladalarucirakānti nayanam ekaṃ vaidyaparidṛṣṭena vidhinā śanakair akṣatam utpāṭya parayā prītyā cakṣuryācanakāya prāyacchat	atha sa rājā nīlotpala dala rucira kānti nayanam ekam vaidya paridṛṣṭena vidhinā śanakais akṣatam utpāṭya parayā prītyā cakṣuḥ yācanakāya prāyacchat 
SA_T09_ajm_u-234	atha śakro devendras tādṛśam ṛddhyabhisaṃskāraṃ cakre yathā dadarśa sa rājā saparijanas tat tasya cakṣuś cakṣuḥsthāne pratiṣṭhitam /	atha śakraḥ deva indraḥ tādṛśam ṛddhi abhisaṃskāram cakre yathā dadarśa sa rājā sa parijanaḥ tat tasya cakṣuḥ cakṣuḥ sthāne pratiṣṭhitam 
SA_T09_ajm_u-235	athonmiṣitaikacakṣuṣaṃ cakṣuryācanakam abhisamīkṣya sa rājā parameṇa harṣeṇāpūryamāṇahṛdayo dvitīyam apy asmai nayanaṃ prāyacchat //	atha unmiṣita eka cakṣuṣam cakṣuḥ yācanakam abhisamīkṣya sa rājā parameṇa harṣeṇa āpūryamāṇa hṛdayaḥ dvitīyam api asmai nayanam prāyacchat 
SA_T09_ajm_u-236	tataḥ sa rājā nayane pradāya vipadmapadmākaratulyavaktraḥ /	tatas sa rājā nayane pradāya vipadma padma ākara tulya vaktraḥ 
SA_T09_ajm_u-237	paurair asādhāraṇatuṣṭir āsīt samagracakṣur dadṛśe dvijaś ca // AJm_2.29 //	pauraiḥ asādhāraṇa tuṣṭiḥ āsīt samagra cakṣuḥ dadṛśe dvijaḥ ca 
SA_T09_ajm_u-238	antaḥpure 'tha manujādhipateḥ pure ca śokāśrubhir vasumatī siṣice samantāt /	antaḥpure tha manuja adhipateḥ pure ca śoka aśrubhiḥ vasumatī siṣice samantāt 
SA_T09_ajm_u-239	śakras tu vismayam avāpa parāṃ ca tuṣṭiṃ saṃbodhaye nṛpam akampyamatiṃ samīkṣya // AJm_2.30 //	śakraḥ tu vismayam avāpa parām ca tuṣṭim saṃbodhaye nṛpam akampya matim samīkṣya 
SA_T09_ajm_u-240	atha śakrasya vismayāvarjitahṛdayasyaitad ity abhavat /	atha śakrasya vismaya āvarjita hṛdayasya etat iti abhavat 
SA_T09_ajm_u-241	aho dhṛtir aho sattvam aho sattvahitaiṣitā /	aho dhṛtiḥ aho sattvam aho sattva hita eṣitā 
SA_T09_ajm_u-242	pratyakṣam api karmedaṃ karotīva vicāraṇām // AJm_2.31 //	pratyakṣam api karma idam karoti iva vicāraṇām 
SA_T09_ajm_u-243	tan nāyam āścaryasattvaś ciram imaṃ parikleśam anubhavitum arhati yataḥ prayatiṣye cakṣur asyopāyapradarśanād upapādayitum //	tat na ayam āścarya sattvaḥ ciram imam parikleśam anubhavitum arhati yatas prayatiṣye cakṣuḥ asya upāya pradarśanāt upapādayitum 
SA_T09_ajm_u-244	atha tasya rājñaḥ kramāt saṃrūḍhanayanavraṇasyāvagītapratanūbhūtāntaḥpurapaurajānapadaśokasya	atha tasya rājñaḥ kramāt saṃrūḍha nayana vraṇasya avagīta pratanūbhūta antaḥpura paura jānapada śokasya 
SA_T09_ajm_u-245	pravivekakāmatvād udyānapuṣkariṇyās tīre kusumabhārānatataruvaranicite mṛdusurabhiśiśirasukhapavane	praviveka kāma tvāt udyāna puṣkariṇyāḥ tīre kusuma bhāra ānata taru vara nicite mṛdu surabhi śiśira sukha pavane 
SA_T09_ajm_u-246	madhukaragaṇopakūjite paryaṅkeṇa niṣaṇṇasya śakro devendraḥ purastāt prādurabhavat /	madhukara gaṇa upakūjite paryaṅkeṇa niṣaṇṇasya śakraḥ deva indraḥ purastāt prādurabhavat 
SA_T09_ajm_u-247	ka eṣa iti ca rājñā paryanuyukto 'bravīt /	kaḥ eṣaḥ iti ca rājñā paryanuyuktaḥ bravīt 
SA_T09_ajm_u-248	śakro 'ham asmi devendras tvatsamīpam upāgataḥ /	śakraḥ ham asmi deva indraḥ tvad samīpam upāgataḥ 
SA_T09_ajm_u-249	svāgatam / ājñāpyatāṃ kenārtha iti /	svāgatam ājñāpyatām kena arthaḥ iti 
SA_T09_ajm_u-250	sa upacārapuraḥsaram ukto rājānaṃ punar uvāca /	saḥ upacāra puraḥsaram uktaḥ rājānam punar uvāca 
SA_T09_ajm_u-251	varaṃ vṛṇīṣva rājarṣe yad icchasi tad ucyatām // AJm_2.32 //	varam vṛṇīṣva rājarṣe yat icchasi tat ucyatām 
SA_T09_ajm_u-252	atha sa rājā pradānasamucitatvād anabhyastayācñākārpaṇyamārgo dhṛtyāvismayaśauṭīryam uvāca /	atha sa rājā pradāna samucita tvāt an abhyasta yācñā kārpaṇya mārgaḥ dhṛtya avismaya śauṭīryam uvāca 
SA_T09_ajm_u-253	prabhūtaṃ me dhanaṃ śakra śaktimac ca mahad balam /	prabhūtam me dhanam śakra śaktimat ca mahat balam 
SA_T09_ajm_u-254	andhabhāvāt tv idānīṃ me mṛtyur evābhirocate // AJm_2.33 //	andha bhāvāt tu idānīm me mṛtyuḥ eva abhirocate 
SA_T09_ajm_u-255	kṛtvāpi paryāptamanorathānāṃ prītiprasādādhikalocanāni /	kṛtvā api paryāpta manorathānām prīti prasāda adhika locanāni 
SA_T09_ajm_u-256	mukhāni paśyāmi na yācakānāṃ yat tena mṛtyur dayito mamendra // AJm_2.34 //	mukhāni paśyāmi na yācakānām yat tena mṛtyuḥ dayitaḥ mama indra 
SA_T09_ajm_u-257	śakra uvāca /	śakraḥ uvāca 
SA_T09_ajm_u-258	alam anena te vyavasāyena /	alam anena te vyavasāyena 
SA_T09_ajm_u-259	satpuruṣā evedṛśāny anuprāpnuvanti/	sat puruṣāḥ eva īdṛśāni anuprāpnuvanti 
SA_T09_ajm_u-260	api ca pṛcchāmi tāvad bhavantam /	api ca pṛcchāmi tāvat bhavantam 
SA_T09_ajm_u-261	imām avasthāṃ gamitasya yācakaiḥ kathaṃ nu te saṃprati teṣu mānasam /	imām avasthām gamitasya yācakaiḥ katham nu te saṃprati teṣu mānasam 
SA_T09_ajm_u-262	pracakṣva tat tāvad alaṃ nigūhituṃ vrajec ca saṃpratyayanīyatāṃ yathā // AJm_2.35 //	pracakṣva tat tāvat alam nigūhitum vrajet ca saṃpratyayanīya tām yathā 
SA_T09_ajm_u-263	rājovāca / ko 'yam asmān vikatthayitum atrabhavato nirbandhaḥ /	rājā uvāca kaḥ yam asmān vikatthayitum atrabhavataḥ nirbandhaḥ 
SA_T09_ajm_u-264	api ca devendra śrūyatām /	api ca deva indra śrūyatām 
SA_T09_ajm_u-265	tadaiva caitarhi ca yācakānāṃ vacāṃsi yācñāniyatākṣarāṇi /	tadā eva ca etarhi ca yācakānām vacāṃsi yācñā niyata akṣarāṇi 
SA_T09_ajm_u-266	āśīrmayāṇīva mama priyāṇi yathā tathodetu mamaikam akṣi // AJm_2.36 //	āśīḥ mayāṇi iva mama priyāṇi yathā tathā udetu mama ekam akṣi 
SA_T09_ajm_u-267	atha tasya rājñaḥ satyādhiṣṭhānabalāt puṇyopacayaviśeṣāc ca vacanasamanantaram evendranīlaśakalākrāntamadhyam iva nīlotpaladalasadṛśam ekaṃ  #	atha tasya rājñaḥ satya adhiṣṭhāna balāt puṇya upacaya viśeṣāt ca vacana samanantaram eva indranīla śakala ākrānta madhyam iva nīlotpala dala sadṛśam ekam 
SA_T09_ajm_u-268	cakṣuḥ prādurabhūt /	cakṣuḥ prādurabhūt 
SA_T09_ajm_u-269	prādurbhūte ca tasmin nayanāścarye pramuditamanāḥ sa rājā punar api śakram uvāca /	prādurbhūte ca tasmin nayana āścarye pramudita manāḥ sa rājā punar api śakram uvāca 
SA_T09_ajm_u-270	yaś cāpi māṃ cakṣur ayācataikaṃ tasmai mudā dve nayane pradāya /	yaḥ ca api mām cakṣuḥ ayācata ekam tasmai mudā dve nayane pradāya 
SA_T09_ajm_u-271	prītyutsavaikāgramatir yathāsaṃ dvitīyam apy akṣi tathā mamāstu // AJm_2.37 //	prīti utsava ekāgra matiḥ yathā āsam dvitīyam api akṣi tathā mama astu 
SA_T09_ajm_u-272	athābhivyāhārasamanantaram eva tasya rājño vispardhamānam iva tena nayanena dvitīyaṃ cakṣuḥ prādurabhūt /	atha abhivyāhāra samanantaram eva tasya rājñaḥ vispardhamānam iva tena nayanena dvitīyam cakṣuḥ prādurabhūt 
SA_T09_ajm_u-273	tataś cakampe sadharādharā dharā vyatītya velāṃ prasasāra sāgaraḥ /	tatas cakampe sa dharādharā dharā vyatītya velām prasasāra sāgaraḥ 
SA_T09_ajm_u-274	prasaktagambhīramanojñanisvanāḥ prasasvanur dundubhayo divaukasām // AJm_2.38 //	prasakta gambhīra manojña nisvanāḥ prasasvanuḥ dundubhayaḥ divaukasām 
SA_T09_ajm_u-275	prasādaramyaṃ dadṛśe vapur diśāṃ rarāja śuddhyā śaradīva bhāskaraḥ /	prasāda ramyam dadṛśe vapuḥ diśām rarāja śuddhyā śaradi iva bhāskaraḥ 
SA_T09_ajm_u-276	paribhramac candanacūrṇarañjitaṃ papāta citraṃ kusumaṃ nabhastalāt // AJm_2.39 //	paribhramat candana cūrṇa rañjitam papāta citram kusumam nabhastalāt 
SA_T09_ajm_u-277	samāyayur vismayaphullalocanā divaukasas tatra sahāpsarogaṇāḥ /	samāyayuḥ vismaya phulla locanāḥ divaukasaḥ tatra saha apsaraḥ gaṇāḥ 
SA_T09_ajm_u-278	vavau manojñātmaguṇaḥ samīraṇo manaḥsu harṣo jagatāṃ vyajṛmbhata // AJm_2.40 //	vavau manojña ātma guṇaḥ samīraṇaḥ manaḥsu harṣaḥ jagatām vyajṛmbhata 
SA_T09_ajm_u-279	udīritā harṣaparītamānasair maharddhibhir bhūtagaṇaiḥ savismayaiḥ /	udīritā harṣa parīta mānasaiḥ mahā ṛddhibhiḥ bhūta gaṇaiḥ sa vismayaiḥ 
SA_T09_ajm_u-280	nṛpasya karmātiśayastavāśrayāḥ samantataḥ śuśruvire giraḥ śubhāḥ // AJm_2.41 //	nṛpasya karma atiśaya stava āśrayāḥ samantataḥ śuśruvire giraḥ śubhāḥ 
SA_T09_ajm_u-281	aho bataudāryam aho kṛpālutā viśuddhatā paśya yathāsya cetasaḥ /	aho bata audāryam aho kṛpālu tā viśuddha tā paśya yathā asya cetasaḥ 
SA_T09_ajm_u-282	aho svasaukhyeṣu nirutsukā matir namo 'stu te 'tyadbhutadhairyavikrama // AJm_2.42 //	aho sva saukhyeṣu nirutsukā matiḥ namaḥ stu te 
SA_T09_ajm_u-283	sanāthatāṃ sādhu jagad gataṃ tvayā punar vibuddhekṣaṇapaṅkajaśriyā /	sa nātha tām sādhu jagat gatam tvayā punar vibuddha īkṣaṇa paṅkaja śriyā 
SA_T09_ajm_u-284	amogharūpā bata puṇyasaṃcayāś cirasya dharmeṇa khalūrjitaṃ jitam // AJm_2.43 //	amogha rūpāḥ bata puṇya saṃcayāḥ cirasya dharmeṇa khalu ūrjitam jitam 
SA_T09_ajm_u-285	atha śakraḥ sādhu sādhv ity enam abhisaṃrādhya punar uvāca /	atha śakraḥ sādhu sādhu iti enam abhisaṃrādhya punar uvāca 
SA_T09_ajm_u-286	na no na vidito rājaṃs tava śuddhāśayāśayaḥ /	na naḥ na viditaḥ rājan tava śuddha āśaya āśayaḥ 
SA_T09_ajm_u-287	evaṃ tu pratidatte te mayeme nayane nṛpa // AJm_2.44 //	evam tu pratidatte te mayā ime nayane nṛpa 
SA_T09_ajm_u-288	samantād yojanaśataṃ śailair api tiraskṛtam /	samantāt yojana śatam śailaiḥ api tiraskṛtam 
SA_T09_ajm_u-289	draṣṭum avyāhatā śaktir bhaviṣyaty anayoś ca te // AJm_2.45 //	draṣṭum avyāhatā śaktiḥ bhaviṣyati anayoḥ ca te 
SA_T09_ajm_u-290	ity uktvā śakras tatraivāntardadhe //	iti uktvā śakraḥ tatra eva antardadhe 
SA_T09_ajm_u-291	atha bodhisattvo vismayapraharṣāpūrṇamanobhir mandamandanimeṣapravikasitanayanair	atha bodhisattvaḥ vismaya praharṣa āpūrṇa manobhiḥ manda manda nimeṣa pravikasita nayanaiḥ 
SA_T09_ajm_u-292	amātyair anuyātaiḥ pauraiś cābhivīkṣyamāṇo jayāśīrvacanapuraḥsaraiś ca brāhmaṇair	amātyaiḥ anuyātaiḥ pauraiḥ ca abhivīkṣyamāṇaḥ jaya āśīrvacana puraḥsaraiḥ ca brāhmaṇaiḥ 
SA_T09_ajm_u-293	abhinandyamānaḥ puravaram ucchritadhvajavicitrapatākaṃ pravitanyamānābhyudayaśobham	abhinandyamānaḥ pura varam ucchrita dhvaja vicitra patākam pravitanyamāna abhyudaya śobham 
SA_T09_ajm_u-294	abhigamya parṣadi niṣaṇṇaḥ sabhājanārtham abhigatasyāmātyapramukhyasya brāhmaṇavṛddhapaurajanasyaivam	abhigamya parṣadi niṣaṇṇaḥ sabhājana artham abhigatasya amātya pramukhyasya brāhmaṇa vṛddha paura janasya evam 
SA_T09_ajm_u-295	ātmopanāyikaṃ dharmaṃ deśayām āsa /	ātma upanāyikam dharmam deśayām āsa 
SA_T09_ajm_u-296	ko nāma loke śithilādaraḥ syāt kartuṃ dhanair arthijanapriyāṇi /	kaḥ nāma loke śithila ādaraḥ syāt kartum dhanaiḥ arthi jana priyāṇi 
SA_T09_ajm_u-297	divyaprabhāve nayane mameme pradānapuṇyopanate samīkṣya // AJm_2.46 //	divya prabhāve nayane mama ime pradāna puṇya upanate samīkṣya 
SA_T09_ajm_u-298	anekaśailāntaritaṃ yojanānāṃ śatād api /	aneka śaila antaritam yojanānām śatāt api 
SA_T09_ajm_u-299	adūrasthitavispaṣṭaṃ dṛśyaṃ paśyāmi sarvataḥ // AJm_2.47 //	adūra sthita vispaṣṭam dṛśyam paśyāmi sarvatas 
SA_T09_ajm_u-300	parānukampāvinayābhijātād dānāt paraḥ ko 'bhyudayābhyupāyaḥ /	para anukampā vinaya abhijātāt dānāt paraḥ kaḥ abhyudaya abhyupāyaḥ 
SA_T09_ajm_u-301	yan mānuṣaṃ cakṣur ihaiva dattvā prāptaṃ mayāmānuṣadivyacakṣuḥ // AJm_2.48 //	yat mānuṣam cakṣuḥ iha eva dattvā prāptam mayā amānuṣa divya cakṣuḥ 
SA_T09_ajm_u-302	etad viditvā śibayaḥ pradānair bhogena cārthān saphalīkurudhvam /	etat viditvā śibayaḥ pradānaiḥ bhogena ca arthān saphalīkurudhvam 
SA_T09_ajm_u-303	loke parasminn iha caiṣa panthāḥ kīrtipradhānasya sukhodayasya // AJm_2.49 //	loke parasmin iha ca eṣa panthāḥ kīrti pradhānasya sukha udayasya 
SA_T09_ajm_u-304	dhanasya niḥsāralaghoḥ sa sāro yad dīyate lokahitonmukhena /	dhanasya niḥsāra laghoḥ sa sāraḥ yat dīyate loka hita unmukhena 
SA_T09_ajm_u-305	nidhānatāṃ yāti hi dīyamānam adīyamānaṃ nidhanaikaniṣṭham // AJm_2.50 //	nidhāna tām yāti hi dīyamānam a dīyamānam nidhana eka niṣṭham 
SA_T09_ajm_u-306	tad evaṃ duṣkaraśatasamudānīto 'yam asmadarthaṃ tena bhagavatā saddharma iti satkṛtya śrotavyaḥ /	tat evam duṣkara śata samudānītaḥ yam asmad artham tena bhagavatā saddharmaḥ iti satkṛtya śrotavyaḥ 
SA_T09_ajm_u-307	tathāgatamāhātmye pūrvavac ca karuṇāvarṇe 'pi vācyam ihaiva puṇyaphalapradarśane	tathāgata māhātmye pūrvavat ca karuṇā varṇe vācyam iha eva puṇya phala pradarśane 
SA_T09_ajm_u-308	caivaṃ satkṛtyopacitāni puṇyānīhaiva puṣpamātram ātmaprabhāvasya kīrtisaṃtatimanoharaṃ pradarśayantīti //	ca evam satkṛtya upacitāni puṇyāni iha eva puṣpa mātram ātma prabhāvasya kīrti saṃtati manoharam pradarśayanti iti 
SA_T09_ajm_u-309	śibijātakaṃ dvitīyam //	śibi jātakam dvitīyam 
SA_T09_ajm_u-310	3. Kulmāṣapiṇḍījātakam	kulmāṣa piṇḍī jātakam 
SA_T09_ajm_u-311	cittaprasādodgataṃ pātrātiśayapratipāditaṃ ca nālpakaṃ nāma dānam asti vipākamahattvāt //	citta prasāda udgatam pātra atiśaya pratipāditam ca na alpakam nāma dānam asti vipāka mahat tvāt 
SA_T09_ajm_u-312	tadyathānuśrūyate /	tat yathā anuśrūyate 
SA_T09_ajm_u-313	bodhisattvabhūtaḥ kilāyaṃ bhagavān kośalādhipatir babhūva /	bodhisattva bhūtaḥ kila ayam bhagavān kośala adhipatiḥ babhūva 
SA_T09_ajm_u-314	tasyotsāhamantraprabhāvaśaktisaṃpatprabhṛtīnāṃ prakarṣiṇām api rājaguṇānāṃ vibhūtim atiśiśye daivasaṃpadguṇaśobhā /	tasya utsāha mantra prabhāva śakti saṃpad prabhṛtīnām prakarṣiṇām api rāja guṇānām vibhūtim atiśiśye daiva saṃpad guṇa śobhā 
SA_T09_ajm_u-315	guṇās tasyādhikaṃ rejur daivasaṃpadvibhūṣaṇāḥ /	guṇāḥ tasya adhikam rejuḥ daiva saṃpad vibhūṣaṇāḥ 
SA_T09_ajm_u-316	kiraṇā iva candrasya śaradunmīlitaśriyaḥ // AJm_3.1 //	kiraṇāḥ iva candrasya śarad unmīlita śriyaḥ 
SA_T09_ajm_u-317	tatyāja dṛptān api tasya śatrūn rakteva reme tadapāśriteṣu /	tatyāja dṛptān api tasya śatrūn raktā iva reme tad apāśriteṣu 
SA_T09_ajm_u-318	ity āsa tasyānyanarādhipeṣu kopaprasādānuvidhāyinī śrīḥ // AJm_3.2 //	iti āsa tasya anya narādhipeṣu kopa prasāda anuvidhāyinī śrīḥ 
SA_T09_ajm_u-319	dharmātmakatvān na ca nāma tasya paropatāpāśivam āsa cetaḥ /	dharma ātmaka tvāt na ca nāma tasya para upatāpa aśivam āsa cetaḥ 
SA_T09_ajm_u-320	bhṛtyānurāgas tu tathā jajṛmbhe dviṣatsu lakṣmīr na yathāsya reme // AJm_3.3 //	bhṛtya anurāgaḥ tu tathā jajṛmbhe dviṣatsu lakṣmīḥ na yathā asya reme 
SA_T09_ajm_u-321	so 'nantarātītāṃ svāṃ jātim anusasmāra /	saḥ nantara atītām svām jātim anusasmāra 
SA_T09_ajm_u-322	tadanusmaraṇāc ca samupajātasaṃvego viśeṣavattaraṃ śramaṇabrāhmaṇakṛpaṇavanīpakebhyaḥ sukhahetunidānaṃ dānam adāt /	tad anusmaraṇāt ca samupajāta saṃvegaḥ viśeṣavattaram śramaṇa brāhmaṇa kṛpaṇa vanīpakebhyaḥ sukha hetu nidānam dānam adāt 
SA_T09_ajm_u-323	śīlasaṃvaraṃ cānavaraṃ poṣadhaniyamaṃ ca parvadivaseṣu samādade /	śīla saṃvaram ca an avaram poṣadha niyamam ca parva divaseṣu samādade 
SA_T09_ajm_u-324	abhīkṣṇaṃ ca rājaparṣadi svasmiṃś cāntaḥpure puṇyaprabhāvodbhāvanāl lokaṃ śreyasi niyoktukāmaḥ pratītahṛdayo gāthādvayam iti niyatārthaṃ babhāṣe	abhīkṣṇam ca rāja parṣadi svasmin ca antaḥpure puṇya prabhāva udbhāvanāt lokam śreyasi niyoktu kāmaḥ pratīta hṛdayaḥ gāthā dvayam iti niyata artham babhāṣe 
SA_T09_ajm_u-325	na sugataparicaryā vidyate svalpikāpi pratanuphalavibhūtir yac chrutaṃ kevalaṃ prāk /	na sugata paricaryā vidyate su alpikā api pratanu phala vibhūtiḥ yat śrutam kevalam prāk 
SA_T09_ajm_u-326	tad idam alavaṇāyāḥ śuṣkarūkṣāruṇāyāḥ phalavibhavamahattvaṃ paśya kulmāṣapiṇḍyāḥ // AJm_3.4 //	tat idam alavaṇāyāḥ śuṣka rūkṣa aruṇāyāḥ phala vibhava mahat tvam paśya kulmāṣa piṇḍyāḥ 
SA_T09_ajm_u-327	rathaturagavicitraṃ mattanāgendralīlaṃ balam akṛśam idaṃ me medinī kevalā ca /	ratha turaga vicitram matta nāga indra līlam balam akṛśam idam me medinī kevalā ca 
SA_T09_ajm_u-328	bahu dhanam anuraktā śrīr udārāś ca dārāḥ phalasamudayaśobhāṃ paśya kulmāṣapiṇḍyāḥ // AJm_3.5 //	bahu dhanam anuraktā śrīḥ udārāḥ ca dārāḥ phala samudaya śobhām paśya kulmāṣa piṇḍyāḥ 
SA_T09_ajm_u-329	tam amātyā brāhmaṇavṛddhāḥ pauramukhyāś ca kautūhalāpūrṇamanaso 'pi na prasahante sma paryanuyoktuṃ kim abhisamīkṣya mahārājo gāthādvayam idam  #	tam amātyāḥ brāhmaṇa vṛddhāḥ paura mukhyāḥ ca kautūhala āpūrṇa manasaḥ pi na prasahante sma paryanuyoktum kim abhisamīkṣya mahā rājaḥ gāthā dvayam idam  /
SA_T09_ajm_u-330	abhīkṣṇaṃ bhāṣata iti //	abhīkṣṇam bhāṣate iti 
SA_T09_ajm_u-331	atha tasya rājño vāllabhyād avyāhatataraviśrambhapraṇayaprasādā devī samutpannakautūhalā saṃkathāprastāvāgataṃ parṣadi paryapṛcchad enam /	atha tasya rājñaḥ vāllabhyāt avyāhatatara viśrambha praṇaya prasādā devī samutpanna kautūhalā saṃkathā prastāva āgatam parṣadi paryapṛcchat enam 
SA_T09_ajm_u-332	niyatam iti narendra bhāṣase hṛdayagatāṃ mudam udgirann iva /	niyatam iti narendra bhāṣase hṛdaya gatām mudam udgiran iva 
SA_T09_ajm_u-333	bhavati mama kutūhalākulaṃ hṛdayam idaṃ kathitena tena te // AJm_3.6 //	bhavati mama kutūhala ākulam hṛdayam idam kathitena tena te 
SA_T09_ajm_u-334	tad arhati śrotum ayaṃ jano yadi pracakṣva tat kiṃ nv iti bhāṣase nṛpa /	tat arhati śrotum ayam janaḥ yadi pracakṣva tat kim nu iti bhāṣase nṛpa 
SA_T09_ajm_u-335	rahasyam evaṃ ca na kīrtyate kva cit prakāśam asmāc ca mayāpi pṛcchyate // AJm_3.7 //	rahasyam evam ca na kīrtyate kva cit prakāśam asmāt ca mayā api pṛcchyate 
SA_T09_ajm_u-336	atha sa rājā prītyatisnigdhayā dṛṣṭyā samavekṣya devīṃ smitapravikasitavadana uvāca //	atha sa rājā prīti ati snigdhayā dṛṣṭyā samavekṣya devīm smita pravikasita vadanaḥ uvāca 
SA_T09_ajm_u-337	avibhāvyanimittārthaṃ śrutvodgāram imaṃ mama /	a vibhāvya nimitta artham śrutvā udgāram imam mama 
SA_T09_ajm_u-338	na kevalaṃ tavaivātra kautūhalacalaṃ manaḥ // AJm_3.8 //	na kevalam tava eva atra kautūhala calam manaḥ 
SA_T09_ajm_u-339	samagram apy etad amātyamaṇḍalaṃ kutūhalāghūrṇitalolamānasam /	samagram api etat amātya maṇḍalam kutūhala āghūrṇita lola mānasam 
SA_T09_ajm_u-340	puraṃ ca sāntaḥpuram atra tena me niśamyatāṃ yena mayaivam ucyate // AJm_3.9 //	puram ca sa antaḥpuram atra tena me niśamyatām yena mayā evam ucyate 
SA_T09_ajm_u-341	svapnaprabuddha iva jātim anusmarāmi yasyām ihaiva nagare bhṛtako 'ham āsam /	svapna prabuddhaḥ iva jātim anusmarāmi yasyām iha eva nagare bhṛtakaḥ ham āsam 
SA_T09_ajm_u-342	śīlānvito 'pi dhanamātrasamucchritebhyaḥ karmābhirādhanasamārjitadīnavṛttiḥ // AJm_3.10 //	śīla anvitaḥ pi dhana mātra samucchritebhyaḥ karma abhirādhana samārjita dīna vṛttiḥ 
SA_T09_ajm_u-343	so 'haṃ bhṛtiṃ paribhavaśramadainyaśālāṃ trāṇāśayā svayam avṛttibhayād vivikṣuḥ /	saḥ ham bhṛtim paribhava śrama dainya śālām trāṇa āśayā svayam avṛtti bhayāt vivikṣuḥ 
SA_T09_ajm_u-344	bhikṣārthinaś ca caturaḥ śramaṇān apaśyaṃ vaśyendriyān anugatān iva bhikṣulakṣmyā // AJm_3.11 //	bhikṣā arthinaḥ ca caturaḥ śramaṇān apaśyam vaśya indriyān anugatān iva bhikṣu lakṣmyā 
SA_T09_ajm_u-345	tebhyaḥ prasādamṛdunā manasā praṇamya kulmāṣamātrakam adāṃ prayataḥ svagehe /	tebhyaḥ prasāda mṛdunā manasā praṇamya kulmāṣa mātrakam adām prayataḥ sva gehe 
SA_T09_ajm_u-346	tasyāṅkurodaya ivaiṣa yad anyarājacūḍāprabhāś caraṇareṇuṣu me niṣiktāḥ // AJm_3.12 //	tasya aṅkura udayaḥ iva eṣa yat anya rāja cūḍā prabhāḥ caraṇa reṇuṣu me niṣiktāḥ 
SA_T09_ajm_u-347	tad etad abhisaṃdhāya mayaivaṃ devi kathyate /	tat etat abhisaṃdhāya mayā evam devi kathyate 
SA_T09_ajm_u-348	puṇyair na ca labhe tṛptim arhatāṃ darśanena ca // AJm_3.13 //	puṇyaiḥ na ca labhe tṛptim arhatām darśanena ca 
SA_T09_ajm_u-349	atha devī praharṣavismayaviśālatarākṣī sabahumānam udīkṣamāṇā rājānam uvāca /	atha devī praharṣa vismaya viśālatara akṣī sa bahu mānam udīkṣamāṇā rājānam uvāca 
SA_T09_ajm_u-350	upapannarūpaḥ puṇyānām ayam evaṃvidho vipākābhyudayaviśeṣaḥ /	upapanna rūpaḥ puṇyānām ayam evaṃvidhaḥ vipāka abhyudaya viśeṣaḥ 
SA_T09_ajm_u-351	puṇyaphalapratyakṣiṇaś ca mahārājasya yad ayaṃ puṇyeṣv ādaraḥ /	puṇya phala pratyakṣiṇaḥ ca mahā rājasya yat ayam puṇyeṣu ādaraḥ 
SA_T09_ajm_u-352	tad evam eva pāpapravṛttivimukhaḥ piteva prajānāṃ samyakparipālanasumukhaḥ puṇyaguṇārjanābhimukhaḥ /	tat evam eva pāpa pravṛtti vimukhaḥ pitā iva prajānām samyak paripālana sumukhaḥ puṇya guṇa arjana abhimukhaḥ 
SA_T09_ajm_u-353	yaśaḥśriyā dānasamṛddhayā jvalan pratiṣṭhitājñaḥ pratirājamūrdhasu /	yaśaḥ śriyā dāna samṛddhayā jvalan pratiṣṭhita ājñaḥ pratirāja mūrdhasu 
SA_T09_ajm_u-354	samīraṇākuñcitasāgarāmbarāṃ ciraṃ mahīṃ dharmanayena pālaya // AJm_3.14 //	samīraṇa ākuñcita sāgara ambarām ciram mahīm dharma nayena pālaya 
SA_T09_ajm_u-355	rājovāca / kiṃ hy etad devi na syāt /	rājā uvāca kim hi etat devi na syāt 
SA_T09_ajm_u-356	so 'haṃ tam eva punar āśrayituṃ yatiṣye śreyaḥpathaṃ samabhilakṣitaramyacihnam /	saḥ ham tam eva punar āśrayitum yatiṣye śreyaḥ patham samabhilakṣita ramya cihnam 
SA_T09_ajm_u-357	lokaḥ praditsati hi dānaphalaṃ niśamya dāsyāmy ahaṃ kim iti nātmagataṃ niśāmya // AJm_3.15 //	lokaḥ praditsati hi dāna phalam niśamya dāsyāmi aham kim iti na ātma gatam niśāmya 
SA_T09_ajm_u-358	atha sa rājā devīṃ devīm iva śriyā jvalantīm atisnigdham avekṣya śrīsaṃpattihetukutūhalahṛdayaḥ punar uvāca /	atha sa rājā devīm devīm iva śriyā jvalantīm ati snigdham avekṣya śrī saṃpatti hetu kutūhala hṛdayaḥ punar uvāca 
SA_T09_ajm_u-359	candralekheva tārāṇāṃ strīṇāṃ madhye virājase /	candra lekhā iva tārāṇām strīṇām madhye virājase 
SA_T09_ajm_u-360	akṛthāḥ kiṃ nu kalyāṇi karmātimadhurodayam // AJm_3.16 //	akṛthāḥ kim nu kalyāṇi karma ati madhura udayam 
SA_T09_ajm_u-361	devy uvāca / asti deva kiṃ cid aham api pūrvajanmavṛttam anusmarāmīti/	devī uvāca asti deva kim cit aham api pūrva janma vṛttam anusmarāmi iti 
SA_T09_ajm_u-362	kathaya kathayedānīm iti ca sādaraṃ rājñā paryanuyuktovāca /	kathaya kathaya idānīm iti ca sa ādaram rājñā paryanuyuktā uvāca 
SA_T09_ajm_u-363	bālye 'nubhūtam iva tat samanusmarāmi dāsī satī yad aham uddhṛtabhaktam ekam /	bālye nubhūtam iva tat samanusmarāmi dāsī satī yat aham uddhṛta bhaktam ekam 
SA_T09_ajm_u-364	kṣīṇāsravāya munaye vinayena dattvā supteva tatra samavāpam iha prabodham // AJm_3.17 //	kṣīṇa āsravāya munaye vinayena dattvā suptā iva tatra samavāpam iha prabodham 
SA_T09_ajm_u-365	etat smarāmi kuśalaṃ naradeva yena tvannāthatām upagatāsmi samaṃ pṛthivyā /	etat smarāmi kuśalam naradeva yena tvad nātha tām upagatā asmi samam pṛthivyā 
SA_T09_ajm_u-366	kṣīṇāsraveṣu na kṛtaṃ tanu nāma kiṃ cid ity uktavān asi yathaiva munis tathaiva // AJm_3.18 //	kṣīṇa āsraveṣu na kṛtam tanu nāma kim cit iti uktavān asi yathā eva muniḥ tathā eva 
SA_T09_ajm_u-367	atha sa rājā puṇyaphalapradarśanāt puṇyeṣu samutpāditabahumānām abhiprasannamanasaṃ pariṣadaṃ vismayaikāgrām avetya niyatam īdṛśaṃ kiṃ cit	atha sa rājā puṇya phala pradarśanāt puṇyeṣu samutpādita bahu mānām abhiprasanna manasam pariṣadam vismaya ekāgrām avetya niyatam īdṛśam kim cit 
SA_T09_ajm_u-368	alpasyāpi śubhasya vistaram imaṃ dṛṣṭvā vipākaśriyaḥ syāt ko nāma na dānaśīlavidhinā puṇyakriyātatparaḥ /	alpasya api śubhasya vistaram imam dṛṣṭvā vipāka śriyaḥ syāt kaḥ nāma na dāna śīla vidhinā puṇya kriyā tatparaḥ 
SA_T09_ajm_u-369	naivaṃ draṣṭum api kṣamaḥ sa puruṣaḥ paryāptavitto 'pi san yaḥ kārpaṇyatamisrayāvṛtamatir nāpnoti dānair yaśaḥ // AJm_3.19 //	na evam draṣṭum api kṣamaḥ sa puruṣaḥ san yaḥ kārpaṇya tamisrayā āvṛta matiḥ na āpnoti dānaiḥ yaśaḥ 
SA_T09_ajm_u-370	tyaktavyaṃ vivaśena yan na ca tathā kasmai cid arthāya yat tan nyāyena dhanaṃ tyajan yadi guṇaṃ kaṃ cit samudbhāvayet /	tyaktavyam vivaśena yat na ca tathā kasmai cit arthāya yat tat nyāyena dhanam tyajan yadi guṇam kam cit samudbhāvayet 
SA_T09_ajm_u-371	ko 'sau tatra bhajeta matsarapathaṃ jānan guṇānāṃ rasaṃ prītyādyā vividhāś ca kīrtyanusṛtā dānapratiṣṭhā guṇāḥ // AJm_3.20 //	kaḥ sau tatra bhajeta matsara patham jānan guṇānām rasam prīti ādyāḥ vividhāḥ ca kīrti anusṛtāḥ dāna pratiṣṭhāḥ guṇāḥ 
SA_T09_ajm_u-372	dānaṃ nāma mahānidhānam anugaṃ caurādyasādhāraṇaṃ dānaṃ matsaralobhadoṣarajasaḥ prakṣālanaṃ cetasaḥ /	dānam nāma mahā nidhānam anugam caura ādi asādhāraṇam dānam matsara lobha doṣa rajasaḥ prakṣālanam cetasaḥ 
SA_T09_ajm_u-373	saṃsārādhvapariśramāpanayanaṃ dānaṃ sukhaṃ vāhanaṃ dānaṃ naikasukhopadhānasumukhaṃ sanmitram ātyantikam // AJm_3.21 //	saṃsāra adhva pariśrama apanayanam dānam sukham vāhanam dānam na eka sukha upadhāna sumukham sat mitram ātyantikam 
SA_T09_ajm_u-374	vibhavasamudayaṃ vā dīptam ājñāguṇaṃ vā tridaśapuranivāsaṃ rūpaśobhāguṇaṃ vā /	vibhava samudayam vā dīptam ājñā guṇam vā tridaśa pura nivāsam rūpa śobhā guṇam vā 
SA_T09_ajm_u-375	yad abhilaṣati sarvaṃ tat samāpnoti dānād iti parigaṇitārthaḥ ko na dānāni dadyāt // AJm_3.22 //	yat abhilaṣati sarvam tat samāpnoti dānāt iti parigaṇita arthaḥ kaḥ na dānāni dadyāt 
SA_T09_ajm_u-376	sārādānaṃ dānam āhur dhanānām aiśvaryāṇāṃ dānam āhur nidānam /	sāra ādānam dānam āhuḥ dhanānām aiśvaryāṇām dānam āhuḥ nidānam 
SA_T09_ajm_u-377	dānaṃ śrīmat sajjanatvāvadānaṃ nālpaprajñaiḥ pāṃsudānaṃ sudānam // AJm_3.23 //	dānam śrīmat sat jana tva avadānam na alpa prajñaiḥ pāṃsu dānam sudānam 
SA_T09_ajm_u-378	atha sā parṣat tasya rājñas tadgrāhakaṃ vacanaṃ sabahumānam abhinandya pradānādiguṇapratipattyabhimukhī babhūva //	atha sā parṣad tasya rājñaḥ tad grāhakam vacanam sa bahu mānam abhinandya pradāna ādi guṇa pratipatti abhimukhī babhūva 
SA_T09_ajm_u-379	tad evaṃ cittaprasādodgataṃ pātrātiśayapratipāditaṃ ca nālpakaṃ nāma dānam asti vipākamahattvād iti	tat evam citta prasāda udgatam pātra atiśaya pratipāditam ca na alpakam nāma dānam asti vipāka mahat tvāt iti 
SA_T09_ajm_u-380	prasannacittenānuttare puṇyakṣetra āryasaṃghe dānaṃ dadatā parā prītir utpādyā /	prasanna cittena anuttare puṇya kṣetre ārya saṃghe dānam dadatā parā prītiḥ utpādyā 
SA_T09_ajm_u-381	adūre mamāpy evaṃvidhā ato viśiṣṭataraś ca saṃpattaya iti //	adūre mama api evaṃvidhāḥ atas viśiṣṭataraḥ ca saṃpattaye iti 
SA_T09_ajm_u-382	kulmāṣapiṇḍījātakaṃ tṛtīyam //	kulmāṣa piṇḍī jātakam tṛtīyam 
SA_T09_ajm_u-383	4. Śreṣṭhijātakam	śreṣṭhi jātakam 
SA_T09_ajm_u-384	atyayam apy avigaṇayya ditsanti satpuruṣāḥ /	atyayam api a vigaṇayya ditsanti sat puruṣāḥ 
SA_T09_ajm_u-385	kena nāma svasthena na dātavyaṃ syāt //	kena nāma svasthena na dātavyam syāt 
SA_T09_ajm_u-386	tadyathānuśrūyate /	tat yathā anuśrūyate 
SA_T09_ajm_u-387	bodhisattvabhūtaḥ kilāyaṃ bhagavān bhāgyātiśayaguṇād utthānasaṃpadā cādhigatavipuladhanasamṛddhir	bodhisattva bhūtaḥ kila ayam bhagavān bhāgya atiśaya guṇāt utthāna saṃpadā ca adhigata vipula dhana samṛddhiḥ 
SA_T09_ajm_u-388	aviṣamavyavahāraśīlatvāl lokabahumānaniketabhūta udārābhijanavān anekavidyākalāvikalpādhigamavimalataramatir	aviṣama vyavahāra śīla tvāt loka bahu māna niketa bhūtaḥ udāra abhijanavān aneka vidyā kalā vikalpa adhigama vimalatara matiḥ 
SA_T09_ajm_u-389	guṇamāhātmyād rājñā samupahṛtasaṃmānaḥ pradānaśīlatvāl lokasādhāraṇavibhavaḥ śreṣṭhī babhūva /	guṇa māhātmyāt rājñā samupahṛta saṃmānaḥ pradāna śīla tvāt loka sādhāraṇa vibhavaḥ śreṣṭhī babhūva 
SA_T09_ajm_u-390	arthibhiḥ prītahṛdayaiḥ kīrtyamānam itas tataḥ /	arthibhiḥ prīta hṛdayaiḥ kīrtyamānam itas tatas 
SA_T09_ajm_u-391	tyāgaśauryonnataṃ nāma tasya vyāpa diśo daśa // AJm_4.1 //	tyāga śaurya unnatam nāma tasya vyāpa diśaḥ daśa 
SA_T09_ajm_u-392	dadyān na dadyād iti tatra nāsīd vicāradolācalamānaso 'rthī /	dadyāt na dadyāt iti tatra na āsīt vicāra dolā acala mānasaḥ rthī 
SA_T09_ajm_u-393	khyātāvadāne hi babhūva tasmin viśrambhadhṛṣṭapraṇayo 'rthivargaḥ // AJm_4.2 //	khyāta avadāne hi babhūva tasmin viśrambha dhṛṣṭa praṇayaḥ ṛthi vargaḥ 
SA_T09_ajm_u-394	nāsau jugopātmasukhārtham arthaṃ na spardhayā lobhaparābhavād vā /	na asau jugopa ātma sukha artham artham na spardhayā lobha parābhavāt vā 
SA_T09_ajm_u-395	sa tv arthiduḥkhaṃ na śaśāka soḍhuṃ nāstīti vaktuṃ ca tato jugopa // AJm_4.3 //	sa tu arthi duḥkham na śaśāka soḍhum nā asti iti vaktum ca tatas jugopa 
SA_T09_ajm_u-396	atha kadā cit tasya mahāsattvasya bhojanakāle snātānuliptasya kuśalasūdopakalpite	atha kadā cit tasya mahāsattvasya bhojana kāle snāta anuliptasya kuśala sūda upakalpite 
SA_T09_ajm_u-397	samupasthite varṇagandharasasparśādiguṇasamudite vicitre bhakṣyabhojyādividhau tatpuṇyasaṃbhāravivṛddhikāmo	samupasthite varṇa gandha rasa sparśa ādi guṇa samudite vicitre bhakṣya bhojya ādi vidhau tad puṇya saṃbhāra vivṛddhi kāmaḥ 
SA_T09_ajm_u-398	jñānāgninirdagdhasarvakleśendhanaḥ pratyekabuddhas tadgṛham abhijagāma bhikṣārthī /	jñāna agni nirdagdha sarva kleśa indhanaḥ pratyekabuddhaḥ tad gṛham abhijagāma bhikṣā arthī 
SA_T09_ajm_u-399	samupetya ca dvārakoṣṭhake vyatiṣṭhata /	samupetya ca dvāra koṣṭhake vyatiṣṭhata 
SA_T09_ajm_u-400	aśaṅkitācañcaladhīrasaumyam avekṣamāṇo yugamātram urvyāḥ /	a śaṅkita a cañcala dhīra saumyam avekṣamāṇaḥ yuga mātram urvyāḥ 
SA_T09_ajm_u-401	tatrāvatasthe praśamābhijātaḥ sa pātrasaṃsaktakarāgrapadmaḥ // AJm_4.4 //	tatra avatasthe praśama abhijātaḥ sa pātra saṃsakta kara agra padmaḥ 
SA_T09_ajm_u-402	atha māraḥ pāpīyān bodhisattvasya tāṃ dānasaṃpadam amṛṣyamāṇas tadvighnārtham antarā	atha māraḥ pāpīyān bodhisattvasya tām dāna saṃpadam a mṛṣyamāṇaḥ tad vighna artham antarā 
SA_T09_ajm_u-403	ca taṃ bhadantam antarā ca dvāradehalīṃ jvālākarālodaram anekapauruṣam atigambhīraṃ	ca tam bhadantam antarā ca dvāra dehalīm jvālā karāla udaram aneka pauruṣam ati gambhīram 
SA_T09_ajm_u-404	bhayānakadarśanaṃ pratibhayanirghoṣaṃ narakam abhinirmame visphuradbhir anekair janaśatair ācitam //	bhayānaka darśanam pratibhaya nirghoṣam narakam abhinirmame visphuradbhiḥ anekaiḥ jana śataiḥ ācitam 
SA_T09_ajm_u-405	atha bodhisattvaḥ pratyekabuddhaṃ bhikṣārthinam abhigatam ālokya patnīm uvāca /	atha bodhisattvaḥ pratyekabuddham bhikṣā arthinam abhigatam ālokya patnīm uvāca 
SA_T09_ajm_u-406	bhadre svayam āryāya piṇḍapātaṃ dehīti /	bhadre svayam āryāya piṇḍapātam dehi iti 
SA_T09_ajm_u-407	sā tathety asmai pratiśrutya praṇītaṃ bhakṣyabhojyam ādāya prasthitā /	sā tathā iti asmai pratiśrutya praṇītam bhakṣya bhojyam ādāya prasthitā 
SA_T09_ajm_u-408	narakam ālokya dvārasamīpād bhayaviṣādacañcalākṣī sahasā nyavartata /	narakam ālokya dvāra samīpāt bhaya viṣāda cañcala akṣī sahasā nyavartata 
SA_T09_ajm_u-409	kim etad iti ca bhartrā paryanuyuktā samāpatitasādhvasāpihitakaṇṭhī tat kathaṃ cid asya kathayām āsa //	kim etat iti ca bhartrā paryanuyuktā samāpatita sādhvasa apihita kaṇṭhī tat katham cit asya kathayām āsa 
SA_T09_ajm_u-410	atha bodhisattvaḥ katham ayam āryo madgṛhād anavāptabhikṣa eva pratiyāsyatīti sasaṃbhramas	atha bodhisattvaḥ katham ayam āryaḥ mad gṛhāt an avāpta bhikṣaḥ eva pratiyāsyati iti sa saṃbhramaḥ 
SA_T09_ajm_u-411	tat tasyāḥ kathitam anādṛtya svayam eva praṇītaṃ bhakṣyabhojyam ādāya tasya mahātmanaḥ	tat tasyāḥ kathitam an ādṛtya svayam eva praṇītam bhakṣya bhojyam ādāya tasya mahātmanaḥ 
SA_T09_ajm_u-412	piṇḍapātaṃ pratipādayitukāmo dvārakoṣṭhakasamīpam abhigatas tam atibhīṣaṇam antarā narakaṃ dadarśa /	piṇḍapātam pratipādayitu kāmaḥ dvāra koṣṭhaka samīpam abhigataḥ tam ati bhīṣaṇam antarā narakam dadarśa 
SA_T09_ajm_u-413	tasya kiṃ svid idam iti samutpatitavitarkasya māraḥ pāpīyān bhavanabhitter niṣpatya saṃdṛśyamānadivyādbhutavapur antarikṣe sthitvā hitakāma  #	tasya kim svid idam iti samutpatita vitarkasya māraḥ pāpīyān bhavana bhitteḥ niṣpatya saṃdṛśyamāna divya adbhuta vapuḥ antarikṣe sthitvā hita kāma 
SA_T09_ajm_u-414	iva nāmābravīt /	iva nāma abravīt 
SA_T09_ajm_u-415	gṛhapate mahārauravo nāmāyaṃ mahānarakaḥ /	gṛhapate mahārauravaḥ nāma ayam mahā narakaḥ 
SA_T09_ajm_u-416	arthipraśaṃsāvacanapralubdhā hiṃsanti dānavyasanena ye 'rthān /	arthi praśaṃsā vacana pralubdhāḥ hiṃsanti dāna vyasanena ye rthān 
SA_T09_ajm_u-417	śaratsahasrāṇi bahūni teṣām asmin nivāso 'sulabhapravāsaḥ // AJm_4.5 //	śarad sahasrāṇi bahūni teṣām asmin sulabha pravāsaḥ 
SA_T09_ajm_u-418	arthas trivargasya viśeṣahetus tasmin hate kena hato na dharmaḥ /	arthaḥ trivargasya viśeṣa hetuḥ tasmin hate kena hataḥ na dharmaḥ 
SA_T09_ajm_u-419	dharmaṃ ca hatvārthanibarhaṇena kathaṃ nu na syān narakapratiṣṭhaḥ // AJm_4.6 //	dharmam ca hatvā artha nibarhaṇena katham nu na syāt naraka pratiṣṭhaḥ 
SA_T09_ajm_u-420	dānaprasaṅgena ca dharmamūlaṃ ghnatā tvayārthaṃ yad akāri pāpam /	dāna prasaṅgena ca dharma mūlam ghnatā tvayā artham yat akāri pāpam 
SA_T09_ajm_u-421	tvām attum abhyudgatam etad asmāj jvālograjihvaṃ narakāntakāsyam // AJm_4.7 //	tvām attum abhyudgatam etat asmāt jvālā ugra jihvam naraka antaka āsyam 
SA_T09_ajm_u-422	tat sādhu dānād viniyaccha buddhim evaṃ hi sadyaḥ patanaṃ na te syāt /	tat sādhu dānāt viniyaccha buddhim evam hi sadyas patanam na te syāt 
SA_T09_ajm_u-423	viceṣṭamānaiḥ karuṇaṃ rudadbhir mā dātṛbhir gāḥ samatām amībhiḥ // AJm_4.8 //	viceṣṭamānaiḥ karuṇam rudadbhiḥ mā dātṛbhiḥ gāḥ sama tām amībhiḥ 
SA_T09_ajm_u-424	pratigrahītā tu jano 'bhyupaiti nivṛttadānāpanayaḥ suratvam /	pratigrahītā tu janaḥ bhyupaiti nivṛtta dāna apanayaḥ sura tvam 
SA_T09_ajm_u-425	tat svargamārgāvaraṇād viramya dānodyamāt saṃyamam āśrayasva // AJm_4.9 //	tat svarga mārga āvaraṇāt viramya dāna udyamāt saṃyamam āśrayasva 
SA_T09_ajm_u-426	atha bodhisattvo nūnam asyaitad durātmano maddānavighnāya viceṣṭitam ity avagamya svasattvāvaṣṭambhadhīravinayamadhurākṣarāvicchedaṃ niyatam  #	atha bodhisattvaḥ nūnam asya etat durātmanaḥ mad dāna vighnāya viceṣṭitam iti avagamya sva sattva avaṣṭambha dhīra vinaya madhura akṣarā vicchedam niyatam 
SA_T09_ajm_u-427	ity avocad enam /	iti avocat enam 
SA_T09_ajm_u-428	asmaddhitāvekṣaṇadakṣiṇena vidarśito 'yaṃ bhavatāryamārgaḥ /	asmad hita avekṣaṇa dakṣiṇena vidarśitaḥ yam bhavatā ārya mārgaḥ 
SA_T09_ajm_u-429	yuktā viśeṣeṇa ca daivateṣu parānukampānipuṇā pravṛttiḥ // AJm_4.10 //	yuktā viśeṣeṇa ca daivateṣu para anukampā nipuṇā pravṛttiḥ 
SA_T09_ajm_u-430	doṣodayāt pūrvam anantaraṃ vā yuktaṃ tu tacchāntipathena gantum /	doṣa udayāt pūrvam anantaram vā yuktam tu tad śānti pathena gantum 
SA_T09_ajm_u-431	gate prayāmaṃ hy apacāradoṣair vyādhau cikitsāpraṇayo vighātaḥ // AJm_4.11 //	gate prayāmam hi apacāra doṣaiḥ vyādhau cikitsā praṇayaḥ vighātaḥ 
SA_T09_ajm_u-432	idaṃ ca dānavyasanaṃ madīyaṃ śaṅke cikitsāviṣayavyatītam /	idam ca dāna vyasanam madīyam śaṅke cikitsā viṣaya vyatītam 
SA_T09_ajm_u-433	tathā hy anādṛtya hitaiṣitāṃ te na me manaḥ saṃkucati pradānāt // AJm_4.12 //	tathā hi an ādṛtya hita eṣitām te na me manaḥ saṃkucati pradānāt 
SA_T09_ajm_u-434	dānād adharmaṃ ca yad ūcivāṃs tvam arthaṃ ca dharmasya viśeṣahetum /	dānāt adharmam ca yat ūcivān tvam artham ca dharmasya viśeṣa hetum 
SA_T09_ajm_u-435	tan mānuṣī neyam avaiti buddhir dānād ṛte dharmapatho yathārthaḥ // AJm_4.13 //	tat mānuṣī na iyam avaiti buddhiḥ dānāt ṛte dharma pathaḥ yathā arthaḥ 
SA_T09_ajm_u-436	nidhīyamānaḥ sa tu dharmahetuś cauraiḥ prasahyātha vilupyamānaḥ /	nidhīyamānaḥ sa tu dharma hetuḥ cauraiḥ prasahya atha vilupyamānaḥ 
SA_T09_ajm_u-437	oghodarāntarvinimagnamūrtir hutāśanasyāśanatāṃ gato vā // AJm_4.14 //	ogha udara antar vinimagna mūrtiḥ hutāśanasya aśanatām gataḥ vā 
SA_T09_ajm_u-438	yac cārthadātā narakaṃ prayāti pratigrahītā tu surendralokam /	yat ca artha dātā narakam prayāti pratigrahītā tu sura indra lokam 
SA_T09_ajm_u-439	vivardhitas tena ca me tvayāyaṃ dānodyamaḥ saṃyamayiṣyatāpi // AJm_4.15 //	vivardhitaḥ tena ca me tvayā ayam dāna udyamaḥ saṃyamayiṣyatā api 
SA_T09_ajm_u-440	ananyathā cāstu vacas tavedaṃ svargaṃ ca me yācanakā vrajantu /	ananyathā ca astu vacaḥ tava idam svargam ca me yācanakāḥ vrajantu 
SA_T09_ajm_u-441	dānaṃ hi me lokahitārtham iṣṭaṃ nedaṃ svasaukhyodayasādhanāya // AJm_4.16 //	dānam hi me loka hita artham iṣṭam na idam sva saukhya udaya sādhanāya 
SA_T09_ajm_u-442	atha māraḥ punar api bodhisattvaṃ hitaiṣīva dhīrahastenovāca /	atha māraḥ punar api bodhisattvam hita eṣī iva dhīra hastena uvāca 
SA_T09_ajm_u-443	hitoktim enāṃ mama cāpalaṃ vā samīkṣya yenecchasi tena gaccha /	hita uktim enām mama cāpalam vā samīkṣya yena icchasi tena gaccha 
SA_T09_ajm_u-444	sukhānvito vā bahumānapūrvaṃ smartāsi māṃ vipratisāravān vā // AJm_4.17 //	sukha anvitaḥ vā bahu māna pūrvam smartāsi mām vipratisāravān vā 
SA_T09_ajm_u-445	bodhisattva uvāca /	bodhisattvaḥ uvāca 
SA_T09_ajm_u-446	mārṣa marṣayatu bhavān /	mārṣa marṣayatu bhavān 
SA_T09_ajm_u-447	kāmaṃ patāmi narakaṃ sphuradugravahniṃ jvālāvalīḍhaśithilāvanatena mūrdhnā /	kāmam patāmi narakam sphurat ugra vahnim jvālā avalīḍha śithila avanatena mūrdhnā 
SA_T09_ajm_u-448	na tv arthināṃ praṇayadarśitasauhṛdānāṃ saṃmānakālam avamānanayā hariṣye // AJm_4.18 //	na tu arthinām praṇaya darśita sauhṛdānām saṃmāna kālam avamānanayā hariṣye 
SA_T09_ajm_u-449	ity uktvā bodhisattvaḥ svabhāgyabalāvaṣṭabdho jānānaś ca niratyayatāṃ dānasya nivāraṇaikarasam	iti uktvā bodhisattvaḥ sva bhāgya bala avaṣṭabdhaḥ jānānaḥ ca niratyaya tām dānasya nivāraṇa eka rasam 
SA_T09_ajm_u-450	avadhūya svajanaparijanaṃ sādhvasānabhibhūtamatir abhivṛddhadānābhilāṣo narakamadhyena prāyāt /	avadhūya sva jana parijanam sādhvasa an abhibhūta matiḥ abhivṛddha dāna abhilāṣaḥ naraka madhyena prāyāt 
SA_T09_ajm_u-451	puṇyānubhāvād atha tasya tasminn apaṅkajaṃ paṅkajam udbabhūva /	puṇya anubhāvāt atha tasya tasmin apaṅkajam paṅkajam udbabhūva 
SA_T09_ajm_u-452	avajñayevāvajahāsa māraṃ yac chuklayā kesaradantapaṅktyā // AJm_4.19 //	avajñayā iva avajahāsa māram yat śuklayā kesara danta paṅktyā 
SA_T09_ajm_u-453	atha bodhisattvaḥ padmasaṃkrameṇa svapuṇyātiśayanirjātenābhigamya pratyekabuddhaṃ prasādasaṃharṣāpūrṇahṛdayaḥ piṇḍapātam asmai prāyacchat //	atha bodhisattvaḥ padma saṃkrameṇa sva puṇya atiśaya nirjātena abhigamya pratyekabuddham prasāda saṃharṣa āpūrṇa hṛdayaḥ piṇḍapātam asmai prāyacchat 
SA_T09_ajm_u-454	manaḥprasādapratibodhanārthaṃ tasyātha bhikṣur viyad utpapāta /	manaḥ prasāda pratibodhana artham tasya atha bhikṣuḥ viyat utpapāta 
SA_T09_ajm_u-455	varṣañ jvalaṃś caiva sa tatra reje savidyududdyotapayodalakṣmyā // AJm_4.20 //	varṣam jvalan ca eva sa tatra reje sa vidyut uddyota payoda lakṣmyā 
SA_T09_ajm_u-456	avamṛditamanorathas tu māro dyutiparimoṣam avāpya vaimanasyāt /	avamṛdita manorathaḥ tu māraḥ dyuti parimoṣam avāpya vaimanasyāt 
SA_T09_ajm_u-457	tam abhimukham udīkṣituṃ na sehe saha narakeṇa tatas tirobabhūva // AJm_4.21 //	tam abhimukham udīkṣitum na sehe saha narakeṇa tatas tirobabhūva 
SA_T09_ajm_u-458	tat kim idam upanītam / evam	tat kim idam upanītam evam 
SA_T09_ajm_u-459	atyayam apy avigaṇayya ditsanti satpuruṣāḥ /	atyayam api a vigaṇayya ditsanti sat puruṣāḥ 
SA_T09_ajm_u-460	kena nāma svasthena na dātavyaṃ syād iti	kena nāma svasthena na dātavyam syāt iti 
SA_T09_ajm_u-461	na sattvavantaḥ śakyante bhayād apy agatiṃ gamayitum ity evam apy upaneyam //	na sattvavantaḥ śakyante bhayāt api agatim gamayitum iti evam api upaneyam 
SA_T09_ajm_u-462	śreṣṭhijātakaṃ caturtham //	śreṣṭhi jātakam caturtham 
SA_T09_ajm_u-463	5. Aviṣahyaśreṣṭhijātakam	aviṣahya śreṣṭhi jātakam 
SA_T09_ajm_u-464	na vibhavakṣayāśaṅkayā samṛddhyāśayā vā pradānavaidhuryam upayānti satpuruṣāḥ //	na vibhava kṣaya āśaṅkayā samṛddhi āśayā vā pradāna vaidhuryam upayānti sat puruṣāḥ 
SA_T09_ajm_u-465	tadyathānuśrūyate /	tat yathā anuśrūyate 
SA_T09_ajm_u-466	bodhisattvaḥ kila tyāgaśīlakulavinayaśrutajñānāvismayādiguṇasamudito dhanadāyamāno	bodhisattvaḥ kila tyāga śīla kula vinaya śruta jñāna a vismaya ādi guṇa samuditaḥ 
SA_T09_ajm_u-467	vibhavasaṃpadā sarvātithitvād anuparatadānasattro lokahitārthapravṛtto dāyakaśreṣṭhaḥ śreṣṭhī babhūva /	vibhava saṃpadā sarva atithi tvāt anuparata dāna sattraḥ loka hita artha pravṛttaḥ dāyaka śreṣṭhaḥ śreṣṭhī babhūva 
SA_T09_ajm_u-468	mātsaryādidoṣāviṣahyo 'viṣahya iti prakāśanāmā /	mātsarya ādi doṣa aviṣahyaḥ viṣahyaḥ iti prakāśa nāmā 
SA_T09_ajm_u-469	iṣṭārthasaṃpattivimarśanāśāt prītiprabodhasya viśeṣahetuḥ /	iṣṭa artha saṃpatti vimarśa nāśāt prīti prabodhasya viśeṣa hetuḥ 
SA_T09_ajm_u-470	yathārthināṃ darśanam āsa tasya tathārthināṃ darśanam āsa tasya // AJm_5.1 //	yathā arthinām darśanam āsa tasya tathā arthinām darśanam āsa tasya 
SA_T09_ajm_u-471	dehīti yācñāniyatārtham ukto nāstīti nāsau gadituṃ śaśāka /	dehi iti yācñā niyata artham uktaḥ na asti iti nā asau gaditum śaśāka 
SA_T09_ajm_u-472	hṛtāvakāśā hi babhūva citte tasyārthasaktiḥ kṛpayā mahatyā // AJm_5.2 //	hṛta avakāśā hi babhūva citte tasya artha saktiḥ kṛpayā mahatyā 
SA_T09_ajm_u-473	tasyārthibhir nirhriyamāṇasāre gṛhe babhūvābhyadhikaḥ praharṣaḥ /	tasya arthibhiḥ nirhriyamāṇa sāre gṛhe babhūva abhyadhikaḥ praharṣaḥ 
SA_T09_ajm_u-474	viveda sa hy ugraghanān anarthān akāraṇakṣipravināśino 'rthān // AJm_5.3 //	viveda sa hi ugra ghanān anarthān akāraṇa kṣipra vināśinaḥ rthān 
SA_T09_ajm_u-475	bhavanti lokasya ca bhūyasārthā lobhāśrayā durgatimārgasārthāḥ /	bhavanti lokasya ca bhūyasā arthāḥ lobha āśrayāḥ durgati mārga sārthāḥ 
SA_T09_ajm_u-476	parātmanor abhyudayāvahatvād arthās tadīyās tu babhur yathārthāḥ // AJm_5.4 //	para ātmanoḥ abhyudaya āvaha tvāt arthāḥ tadīyāḥ tu babhuḥ yathārthāḥ 
SA_T09_ajm_u-477	atha tasya mahāsattvasya yathābhilaṣitair akliṣṭaiḥ śiṣṭopacāravibhūṣaṇair vipulair	atha tasya mahāsattvasya yathā abhilaṣitaiḥ akliṣṭaiḥ śiṣṭa upacāra vibhūṣaṇaiḥ vipulaiḥ 
SA_T09_ajm_u-478	arthavisargair yācanakajanaṃ samantataḥ saṃtarpayataḥ pradānaudāryaśravaṇād vismayāvarjitamanāḥ	artha visargaiḥ yācanaka janam samantataḥ saṃtarpayataḥ pradāna audārya śravaṇāt vismaya āvarjita manāḥ 
SA_T09_ajm_u-479	śakro devendraḥ pradānasthiraniścayatām asya jijñāsamānaḥ pratyahaṃ dhanadhānyaratnaparicchadajātaṃ	śakraḥ deva indraḥ pradāna sthira niścaya tām asya jijñāsamānaḥ pratyaham dhana dhānya ratna paricchada jātam 
SA_T09_ajm_u-480	tat tad antardhāpayām āsa /	tat tat antardhāpayām āsa 
SA_T09_ajm_u-481	api nāmāyaṃ vibhavaparikṣayāśaṅkayā mātsaryāya pratāryeteti /	api nāma ayam vibhava parikṣaya āśaṅkayā mātsaryāya pratāryeta iti 
SA_T09_ajm_u-482	pradānādhimuktasya tu punar mahāsattvasya	pradāna adhimuktasya tu punar mahāsattvasya 
SA_T09_ajm_u-483	yathā yathā tasya vineśur arthāḥ sūryābhisṛṣṭā iva toyaleśāḥ /	yathā yathā tasya vineśuḥ arthāḥ sūrya abhisṛṣṭāḥ iva toya leśāḥ 
SA_T09_ajm_u-484	tathā tathaitān vipulaiḥ pradānair gṛhāt pradīptād iva nirjahāra // AJm_5.5 //	tathā tathā etān vipulaiḥ pradānaiḥ gṛhāt pradīptāt iva nirjahāra 
SA_T09_ajm_u-485	atha śakro devendras tyāgaparāyaṇam eva taṃ mahāsattvam avetya prakṣīyamāṇavibhavasāram	atha śakraḥ deva indraḥ tyāga parāyaṇam eva tam mahāsattvam avetya prakṣīyamāṇa vibhava sāram 
SA_T09_ajm_u-486	api vismitataramatis tasyaikarātreṇa sarvaṃ vibhavasāram antardhāpayām āsānyatra	api vismitatara matiḥ tasya eka rātreṇa sarvam vibhava sāram antardhāpayām āsān yatra 
SA_T09_ajm_u-487	rajjukuṇḍalakād dātrāc caikasmāt //	rajju kuṇḍalakāt dātrāt ca ekasmāt 
SA_T09_ajm_u-488	atha bodhisattvaḥ prabhātāyāṃ rajanyāṃ yathocitaṃ prativibuddhaḥ paśyati sma dhanadhānyaparicchadaparijanarddhiśūnyaṃ	atha bodhisattvaḥ prabhātāyām rajanyām yathocitam prativibuddhaḥ paśyati sma dhana dhānya paricchada parijana ṛddhi śūnyam 
SA_T09_ajm_u-489	niṣkūjadīnaṃ svabhavanaṃ rākṣasair ivodvāsitam anabhirāmadarśanaṃ kim idam iti ca	niṣkūja dīnam sva bhavanam rākṣasaiḥ iva udvāsitam an abhirāma darśanam kim idam iti ca 
SA_T09_ajm_u-490	samutthitavitarkaḥ samanuvicaraṃs tad rajjukuṇḍalakaṃ dātraṃ ca kevalam atra dadarśa /	samutthita vitarkaḥ samanuvicaran tat rajju kuṇḍalakam dātram ca kevalam atra dadarśa 
SA_T09_ajm_u-491	tasya cintā prādurabhavat /	tasya cintā prādurabhavat 
SA_T09_ajm_u-492	yadi tāvat kena cid yācitum anucitavacasā svavikramopajīvinā madgṛhe praṇaya evaṃ darśitaḥ sūpayuktā eva me 'rthāḥ /	yadi tāvat kena cid yācitum anucita vacasā sva vikrama upajīvinā mad gṛhe praṇayaḥ evam darśitaḥ su upayuktāḥ eva me rthāḥ 
SA_T09_ajm_u-493	atha tv idānīṃ madbhāgyadoṣād ucchrayam asahamānāḥ kena cid anupayuktā eva vidrutās tat kaṣṭam /	atha tu idānīm mad bhāgya doṣāt ucchrayam asahamānāḥ kena cit anupayuktāḥ eva vidrutāḥ tat kaṣṭam 
SA_T09_ajm_u-494	calaṃ sauhṛdam arthānāṃ viditaṃ pūrvam eva me /	calam sauhṛdam arthānām viditam pūrvam eva me 
SA_T09_ajm_u-495	arthinām eva pīḍā tu dahaty atra mano mama // AJm_5.6 //	arthinām eva pīḍā tu dahati atra manaḥ mama 
SA_T09_ajm_u-496	pradānasatkārasukhocitāś ciraṃ viviktam arthair abhigamya madgṛham /	pradāna satkāra sukha ucitāḥ ciram viviktam arthaiḥ abhigamya mad gṛham 
SA_T09_ajm_u-497	kathaṃ bhaviṣyanti nu te mamārthinaḥ pipāsitāḥ śuṣkam ivāgatā hradam // AJm_5.7 //	katham bhaviṣyanti nu te mama arthinaḥ pipāsitāḥ śuṣkam iva āgatāḥ hradam 
SA_T09_ajm_u-498	atha bodhisattvaḥ svadhairyāvaṣṭambhād anāsvāditaviṣādadainyas tasyām apy avasthāyām anabhyastayācñākramatvāt parān yācituṃ paricitān api na  #	atha bodhisattvaḥ sva dhairya avaṣṭambhāt an āsvādita viṣāda dainyaḥ tasyām api avasthāyām an abhyasta yācñā krama tvāt parān yācitum paricitān api na 
SA_T09_ajm_u-499	prasehe /	prasehe 
SA_T09_ajm_u-500	evaṃ duṣkaraṃ yācitum iti tasya bhūyasī yācanakajaneṣv anukampā babhūva//	evam duṣkaram yācitum iti tasya bhūyasī yācanaka janeṣu anukampā babhūva 
SA_T09_ajm_u-501	atha sa mahātmā yācanakajanasvāgatādikriyāvekṣayā svayam eva tad rajjukuṇḍalakaṃ	atha sa mahātmā yācanaka jana svāgata ādi kriyā avekṣayā svayam eva tat rajju kuṇḍalakam 
SA_T09_ajm_u-502	dātraṃ ca parigṛhya pratyahaṃ tṛṇavikrayopalabdhayā vibhavamātrayārthijanapraṇayasaṃmānanaṃ cakāra //	dātram ca parigṛhya pratyaham tṛṇa vikraya upalabdhayā vibhava mātrayā arthi jana praṇaya saṃmānanam cakāra 
SA_T09_ajm_u-503	atha śakro devendras tasyemām aviṣāditāṃ parame 'pi dāridrye pradānābhimukhatāṃ cāvekṣya	atha śakraḥ deva indraḥ tasya imām a viṣādi tām parame dāridrye pradāna abhimukha tām ca avekṣya 
SA_T09_ajm_u-504	savismayabahumānaḥ saṃdṛśyamānadivyādbhutavapur antarikṣe sthitvā dānād vicchandayaṃs	sa vismaya bahu mānaḥ saṃdṛśyamāna divya adbhuta vapuḥ antarikṣe sthitvā dānāt vicchandayan 
SA_T09_ajm_u-505	taṃ mahāsattvam uvāca / gṛhapate /	tam mahāsattvam uvāca gṛhapate 
SA_T09_ajm_u-506	suhṛnmanastāpakarīm avasthām imām upetas tvam atipradānaiḥ /	suhṛd manaḥ tāpa karīm avasthām imām upetaḥ tvam atipradānaiḥ 
SA_T09_ajm_u-507	na dasyubhir naiva jalānalābhyāṃ na rājabhiḥ saṃhriyamāṇavittaḥ // AJm_5.8 //	na dasyubhiḥ na eva jala analābhyām na rājabhiḥ saṃhriyamāṇa vittaḥ 
SA_T09_ajm_u-508	tat tvā hitāvekṣitayā bravīmi niyaccha dānavyasanānurāgam /	tat tvā hita avekṣitayā bravīmi niyaccha dāna vyasana anurāgam 
SA_T09_ajm_u-509	itthaṃgataḥ sann api cen na dadyā yāyāḥ punaḥ pūrvasamṛddhiśobhām // AJm_5.9 //	itthaṃgataḥ san api ced na dadyāḥ yāyāḥ punar pūrva samṛddhi śobhām 
SA_T09_ajm_u-510	śaśvat kṛśenāpi parivyayeṇa kālena dṛṣṭvā kṣayam añjanānām /	śaśvat kṛśena api parivyayeṇa kālena dṛṣṭvā kṣayam añjanānām 
SA_T09_ajm_u-511	cayena valmīkasamucchrayāṃś ca vṛddhyarthinaḥ saṃyama eva panthāḥ // AJm_5.10 //	cayena valmīka samucchrayān ca vṛddhi arthinaḥ saṃyamaḥ eva panthāḥ 
SA_T09_ajm_u-512	atha bodhisattvaḥ pradānābhyāsamāhātmyaṃ vidarśayañ chakram uvāca /	atha bodhisattvaḥ pradāna abhyāsa māhātmyam vidarśayan śakram uvāca 
SA_T09_ajm_u-513	anāryam āryeṇa sahasranetra suduṣkaraṃ suṣṭhv api durgatena /	anāryam āryeṇa sahasranetra su duṣkaram suṣṭhu api durgatena 
SA_T09_ajm_u-514	mā caiva tad bhūn mama śakra vittaṃ yatprāptihetoḥ kṛpaṇāśayaḥ syām // AJm_5.11 //	mā ca eva tat bhūt mama śakra vittam yad prāpti hetoḥ kṛpaṇa āśayaḥ syām 
SA_T09_ajm_u-515	icchanti yācñāmaraṇena gantuṃ duḥkhasya yasya pratikāramārgam /	icchanti yācñā maraṇena gantum duḥkhasya yasya pratikāra mārgam 
SA_T09_ajm_u-516	tenāturān kaḥ kulaputramānī nāstīti śuṣkāśaninābhihanyāt // AJm_5.12 //	tena āturān kaḥ kula putra mānī na asti iti śuṣka aśaninā abhihanyāt 
SA_T09_ajm_u-517	tan madvidhaḥ kiṃ svid upādadīta ratnaṃ dhanaṃ vā divi vāpi rājyam /	tat madvidhaḥ kim svid upādadīta ratnam dhanam vā divi vā api rājyam 
SA_T09_ajm_u-518	yācñābhitāpena vivarṇitāni prasādayen nārthimukhāni yena // AJm_5.13 //	yācñā abhitāpena vivarṇitāni prasādayet na arthi mukhāni yena 
SA_T09_ajm_u-519	mātsaryadoṣopacayāya yaḥ syān na tyāgacittaṃ paribṛṃhayed vā /	mātsarya doṣa upacayāya yaḥ syāt na tyāga cittam paribṛṃhayet vā 
SA_T09_ajm_u-520	sa tyāgam evārhati madvidhebhyaḥ parigrahacchadmamayo vighātaḥ // AJm_5.14 //	sa tyāgam evā arhati madvidhebhyaḥ parigraha chadma mayaḥ vighātaḥ 
SA_T09_ajm_u-521	vidyullatānṛttacale dhane ca sādhāraṇe naikavighātahetau /	vidyut latā nṛtta cale dhane ca sādhāraṇe na eka vighāta hetau 
SA_T09_ajm_u-522	dāne nidāne ca sukhodayānāṃ mātsaryam āryaḥ ka ivāśrayeta // AJm_5.15 //	dāne nidāne ca sukha udayānām mātsaryam āryaḥ kaḥ iva āśrayeta 
SA_T09_ajm_u-523	tad darśitā śakra mayi svateyaṃ hitābhidhānād anukampito 'smi /	tat darśitā śakra mayi svatā iyam hita abhidhānāt anukampitaḥ smi 
SA_T09_ajm_u-524	svabhyastaharṣaṃ tu manaḥ pradānais tadutpathe kena dhṛtiṃ labheta // AJm_5.16 //	su abhyasta harṣam tu manaḥ pradānaiḥ tad utpathe kena dhṛtim labheta 
SA_T09_ajm_u-525	na cātra manyor anuvṛttimārge cittaṃ bhavān arhati saṃniyoktum /	na ca atra manyoḥ anuvṛtti mārge cittam bhavān arhati saṃniyoktum 
SA_T09_ajm_u-526	na hi svabhāvasya vipakṣadurgam āroḍhum alpena balena śakyam // AJm_5.17 //	na hi svabhāvasya vipakṣa durgam āroḍhum alpena balena śakyam 
SA_T09_ajm_u-527	śakra uvāca /	śakraḥ uvāca 
SA_T09_ajm_u-528	gṛhapate /	gṛhapate 
SA_T09_ajm_u-529	paryāptavibhavasya paripūrṇakośakoṣṭhāgārasya samyakpravṛttavividhavipulakarmāntasya virūḍhāyater loke vaśīkṛtaiśvaryasyāyaṃ kramo nemāṃ daśām  #	paryāpta vibhavasya paripūrṇa kośa koṣṭhāgārasya samyak pravṛtta vividha vipula karmāntasya virūḍha āyateḥ loke vaśīkṛta aiśvaryasya ayam kramaḥ na imām daśām 
SA_T09_ajm_u-530	abhiprapannasya / paśya /	abhiprapannasya paśya 
SA_T09_ajm_u-531	svabuddhivispandasamāhitena vā yaśo'nukūlena kulocitena vā /	sva buddhi vispanda samāhitena vā yaśaḥ anukūlena kula ucitena vā 
SA_T09_ajm_u-532	samṛddhim ākṛṣya śubhena karmaṇā sapatnatejāṃsy abhibhūya bhānuvat // AJm_5.18 //	samṛddhim ākṛṣya śubhena karmaṇā sapatna tejāṃsi abhibhūya bhānu vat 
SA_T09_ajm_u-533	jane prasaṅgena vitatya saṃnatiṃ prabodhya harṣaṃ sasuhṛtsu bandhuṣu /	jane prasaṅgena vitatya saṃnatim prabodhya harṣam sa suhṛtsu bandhuṣu 
SA_T09_ajm_u-534	avāptasaṃmānavidhir nṛpād api śriyā pariṣvakta ivābhikāmyayā // AJm_5.19 //	avāpta saṃmāna vidhiḥ nṛpāt api śriyā pariṣvaktaḥ iva abhikāmyayā 
SA_T09_ajm_u-535	atha pradāne pravijṛmbhitakramaḥ sukheṣu vā naiti janasya vācyatām /	atha pradāne pravijṛmbhita kramaḥ sukheṣu vā nā eti janasya vācya tām 
SA_T09_ajm_u-536	ajātapakṣaḥ kham ivārurukṣayā vighātabhāk kevalayā tu ditsayā // AJm_5.20 //	ajāta pakṣaḥ kham iva ārurukṣayā vighāta bhāj kevalayā tu ditsayā 
SA_T09_ajm_u-537	yato dhanaṃ saṃyamanaibhṛtāśrayād upārjyatāṃ tāvad alaṃ praditsayā /	yatas dhanam saṃyama naibhṛta āśrayāt upārjyatām tāvat alam praditsayā 
SA_T09_ajm_u-538	anāryatāpy atra ca nāma kā bhaven na yat pradadyād vibhaveṣv abhāviṣu // AJm_5.21 //	anārya tā api atra ca nāma kā bhavet na yat pradadyāt vibhaveṣu abhāviṣu 
SA_T09_ajm_u-539	bodhisattva uvāca /	bodhisattvaḥ uvāca 
SA_T09_ajm_u-540	alam atinirbandhenātrabhavataḥ /	alam ati nirbandhena atrabhavataḥ 
SA_T09_ajm_u-541	ātmārthaḥ syād yasya garīyān parakāryāt tenāpi syād deyam anādṛtya samṛddhim /	ātma arthaḥ syāt yasya garīyān para kāryāt tena api syāt deyam an ādṛtya samṛddhim 
SA_T09_ajm_u-542	naiti prītiṃ tāṃ hi mahatyāpi vibhūtyā dānais tuṣṭiṃ lobhajayād yām upabhuṅkte // AJm_5.22 //	nā eti prītim tām hi mahatyā api vibhūtyā dānaiḥ tuṣṭim lobha jayāt yām upabhuṅkte 
SA_T09_ajm_u-543	naiti svargaṃ kevalayā yac ca samṛddhyā dānenaiva khyātim avāpnoti ca puṇyām /	na eti svargam kevalayā yat ca samṛddhyā dānena eva khyātim avāpnoti ca puṇyām 
SA_T09_ajm_u-544	mātsaryādīn nābhibhavaty eva ca doṣāṃs tasyā hetor dānam ataḥ ko na bhajeta // AJm_5.23 //	mātsarya ādīn nā abhibhavati eva ca doṣān tasyāḥ hetoḥ dānam atas kaḥ na bhajeta 
SA_T09_ajm_u-545	trātuṃ lokān yas tu jarāmṛtyuparītān apy ātmānaṃ ditsati kāruṇyavaśena /	trātum lokān yaḥ tu jarā mṛtyu parītān api ātmānam ditsati kāruṇya vaśena 
SA_T09_ajm_u-546	yo nāsvādaṃ vetti sukhānāṃ paraduḥkhaiḥ kas tasyārthas tvadgatayā syād api lakṣmyā // AJm_5.24 //	yaḥ nā āsvādam vetti sukhānām para duḥkhaiḥ kaḥ tasya arthaḥ tvad gatayā syāt api lakṣmyā 
SA_T09_ajm_u-547	api ca devendra /	api ca deva indra 
SA_T09_ajm_u-548	saṃpattir iva vittānām adhruvā sthitir āyuṣaḥ /	saṃpattiḥ iva vittānām adhruvā sthitiḥ āyuṣaḥ 
SA_T09_ajm_u-549	iti yācanakaṃ labdhvā na samṛddhir avekṣyate // AJm_5.25 //	iti yācanakam labdhvā na samṛddhiḥ avekṣyate 
SA_T09_ajm_u-550	eko rathaś ca bhuvi yad vidadhāti vartma tenāparo vrajati dhṛṣṭataraṃ tathānyaḥ /	ekaḥ rathaḥ ca bhuvi yat vidadhāti vartma tena aparaḥ vrajati dhṛṣṭataram tathā anyaḥ 
SA_T09_ajm_u-551	kalyāṇam ādyam imam ity avadhūya mārgaṃ nāsatpathapraṇayane ramate mano me // AJm_5.26 //	kalyāṇam ādyam imam iti avadhūya mārgam na asat patha praṇayane ramate manaḥ me 
SA_T09_ajm_u-552	arthaś ca vistaram upaiṣyati cet punar me hartā manāṃsi niyamena sa yācakānām /	arthaḥ ca vistaram upaiṣyati ced punar me hartā manāṃsi niyamena sa yācakānām 
SA_T09_ajm_u-553	evaṃgate 'pi ca yathāvibhavaṃ pradāsye mā caiva dānaniyame pramadiṣma śakra // AJm_5.27 //	evaṃgate ca yathāvibhavam pradāsye mā ca eva dāna niyame pramadiṣma śakra 
SA_T09_ajm_u-554	ity ukte śakro devendraḥ samabhiprasāditamanāḥ sādhu sādhv ity enam abhisaṃrādhya sabahumānasnigdham avekṣamāṇa uvāca /	iti ukte śakraḥ deva indraḥ samabhiprasādita manāḥ sādhu sādhu iti enam abhisaṃrādhya sa bahu māna snigdham avekṣamāṇaḥ uvāca 
SA_T09_ajm_u-555	yaśaḥsapatnair api karmabhir janaḥ samṛddhim anvicchati nīcadāruṇaiḥ /	yaśaḥ sapatnaiḥ api karmabhiḥ janaḥ samṛddhim anvicchati nīca dāruṇaiḥ 
SA_T09_ajm_u-556	svasaukhyasaṅgād anapekṣitātyayaḥ pratāryamāṇaś capalena cetasā // AJm_5.28 //	sva saukhya saṅgāt an apekṣita atyayaḥ pratāryamāṇaḥ capalena cetasā 
SA_T09_ajm_u-557	acintayitvā tu dhanakṣayaṃ tvayā svasaukhyahāniṃ mama ca pratāraṇām /	a cintayitvā tu dhana kṣayam tvayā sva saukhya hānim mama ca pratāraṇām 
SA_T09_ajm_u-558	parārthasaṃpādanadhīracetasā mahattvam udbhāvitam ātmasaṃpadaḥ // AJm_5.29 //	parārtha saṃpādana dhīra cetasā mahat tvam udbhāvitam ātma saṃpadaḥ 
SA_T09_ajm_u-559	aho bataudāryaviśeṣabhāsvataḥ pramṛṣṭamātsaryatamisratā hṛdaḥ /	aho bata audārya viśeṣa bhāsvataḥ pramṛṣṭa mātsarya tamisra tā hṛdaḥ 
SA_T09_ajm_u-560	pradānasaṃkocavirūpatāṃ gataṃ dhane pranaṣṭe 'pi na yat tadāśayā // AJm_5.30 //	pradāna saṃkoca virūpa tām gatam dhane pranaṣṭe na yat tad āśayā 
SA_T09_ajm_u-561	na cātra citraṃ paraduḥkhaduḥkhinaḥ kṛpāvaśāl lokahitaiṣiṇas tava /	na ca atra citram para duḥkha duḥkhinaḥ kṛpā vaśāt loka hita eṣiṇaḥ tava 
SA_T09_ajm_u-562	himāvadātaḥ śikharīva vāyunā na yat pradānād asi kampito mayā // AJm_5.31 //	hima avadātaḥ śikharī iva vāyunā na yat pradānāt asi kampitaḥ mayā 
SA_T09_ajm_u-563	yaśaḥ samudbhāvayituṃ parīkṣayā dhanaṃ tavedaṃ tu nigūḍhavān aham /	yaśaḥ samudbhāvayitum parīkṣayā dhanam tava idam tu nigūḍhavān aham 
SA_T09_ajm_u-564	maṇir hi śobhānugato 'py ato 'nyathā na saṃspṛśed ratnayaśomahārghatām // AJm_5.32 //	maṇiḥ hi śobhā anugataḥ pi atas nyathā na saṃspṛśet ratna yaśaḥ mahārgha tām 
SA_T09_ajm_u-565	ataḥ pradānair abhivarṣa yācakān hradān mahāmegha ivābhipūrayan /	atas pradānaiḥ abhivarṣa yācakān hradāt mahā meghaḥ iva abhipūrayan 
SA_T09_ajm_u-566	dhanakṣayaṃ nāpsyasi matparigrahād idaṃ kṣamethāś ca viceṣṭitaṃ mama // AJm_5.33 //	dhana kṣayam nā āpsyasi mad parigrahāt idam kṣamethāḥ ca viceṣṭitam mama 
SA_T09_ajm_u-567	ity enam abhisaṃrādhya śakras tac cāsya vibhavasāram upasaṃhṛtya kṣamayitvā ca tatraivāntardadhe //	iti enam abhisaṃrādhya śakraḥ tat ca asya vibhava sāram upasaṃhṛtya kṣamayitvā ca tatra eva antardadhe 
SA_T09_ajm_u-568	tad evaṃ na vibhavakṣayāpekṣayā samṛddhyāśayā vā pradānavaidhuryam upayānti satpuruṣā iti //	tat evam na vibhava kṣaya apekṣayā samṛddhi āśayā vā pradāna vaidhuryam upayānti sat puruṣāḥ iti 
SA_T09_ajm_u-569	aviṣahyaśreṣṭhijātakaṃ pañcamam //	aviṣahya śreṣṭhi jātakam pañcamam 
SA_T09_ajm_u-570	6. Śaśajātakam	śaśa jātakam 
SA_T09_ajm_u-571	tiryaggatānām api mahāsattvānāṃ śaktyanurūpā dānapravṛttir dṛṣṭā /	tiryaggatānām api mahāsattvānām śakti anurūpā dāna pravṛttiḥ dṛṣṭā 
SA_T09_ajm_u-572	kena nāma manuṣyabhūtena na dātavyaṃ syāt //	kena nāma manuṣya bhūtena na dātavyam syāt 
SA_T09_ajm_u-573	tadyathānuśrūyate /	tat yathā anuśrūyate 
SA_T09_ajm_u-574	kasmiṃś cid araṇyapradeśe manojñavīruttṛṇatarunicite puṣpaphalavati vaiḍūryanīlaśucisalilavāhinyā	kasmin cit araṇya pradeśe manojña vīrudh tṛṇa taru nicite puṣpa phalavati vaiḍūrya nīla śuci salila vāhinyā 
SA_T09_ajm_u-575	saritā vibhūṣitaparyante mṛduśādvalāstaraṇasukhasaṃsparśadarśanīyadharaṇitale tapasvijanavicarite	saritā vibhūṣita paryante mṛdu śādvala āstaraṇa sukha saṃsparśa darśanīya dharaṇi tale tapasvi jana vicarite 
SA_T09_ajm_u-576	bodhisattvaḥ śaśo babhūva /	bodhisattvaḥ śaśaḥ babhūva 
SA_T09_ajm_u-577	sa sattvayogād vapuṣaś ca saṃpadā balaprakarṣād vipulena caujasā /	sa sattva yogāt vapuṣaḥ ca saṃpadā bala prakarṣāt vipulena ca ojasā 
SA_T09_ajm_u-578	atarkitaḥ kṣudramṛgair aśaṅkitaś cacāra tasmin mṛgarājalīlayā // AJm_6.1 //	a tarkitaḥ kṣudra mṛgaiḥ a śaṅkitaḥ cacāra tasmin mṛgarāja līlayā 
SA_T09_ajm_u-579	svacarmājinasaṃvītaḥ svatanūruhavalkalaḥ /	sva carma ajina saṃvītaḥ sva tanūruha valkalaḥ 
SA_T09_ajm_u-580	munivat tatra śuśubhe tuṣṭacittas tṛṇāṅkuraiḥ // AJm_6.2 //	muni vat tatra śuśubhe tuṣṭa cittaḥ tṛṇa aṅkuraiḥ 
SA_T09_ajm_u-581	tasya maitryavadātena manovākkāyakarmaṇā /	tasya maitrī avadātena manaḥ vāc kāya karmaṇā 
SA_T09_ajm_u-582	āsur jihmitadaurātmyāḥ prāyaḥ śiṣyasukhā mṛgāḥ // AJm_6.3 //	āsuḥ jihmita daurātmyāḥ prāyas śiṣya sukhāḥ mṛgāḥ 
SA_T09_ajm_u-583	tasya guṇātiśayasaṃbhṛtena snehagauraveṇa viśeṣavattaram avabaddhahṛdayās trayaḥ sahāyā babhūvur udraḥ śṛgālo vānaraś ca /	tasya guṇa atiśaya saṃbhṛtena sneha gauraveṇa viśeṣavattaram avabaddha hṛdayāḥ trayaḥ sahāyāḥ babhūvuḥ udraḥ śṛgālaḥ vānaraḥ ca 
SA_T09_ajm_u-584	te parasparasaṃbandhanibaddhasnehā iva bāndhavā anyonyapraṇayasaṃmānavirūḍhasauhṛdā iva ca suhṛdaḥ saṃmodamānās tatra viharanti sma /	te paraspara saṃbandha nibaddha snehāḥ iva bāndhavāḥ anyonya praṇaya saṃmāna virūḍha sauhṛdāḥ iva ca suhṛdaḥ saṃmodamānāḥ tatra viharanti sma 
SA_T09_ajm_u-585	tiryaksvabhāvavimukhāś ca prāṇiṣu dayānuvṛttyā laulyapraśamād vismṛtasteyapravṛttyā	tiryak svabhāva vimukhāḥ ca prāṇiṣu dayā anuvṛttyā laulya praśamāt vismṛta steya pravṛttyā 
SA_T09_ajm_u-586	ca dharmānurodhinyā ca vṛttyā paṭuvijñānatvād vinayaniyamadhīrayā ca ceṣṭayā devatānām	ca dharma anurodhinyā ca vṛttyā paṭu vijñāna tvāt vinaya niyama dhīrayā ca ceṣṭayā devatānām 
SA_T09_ajm_u-587	api vismayanīyā babhūvuḥ /	api vismayanīyāḥ babhūvuḥ 
SA_T09_ajm_u-588	sukhānulome guṇabādhini krame guṇānukūle ca sukhoparodhini /	sukha anulome guṇa bādhini krame guṇa anukūle ca sukha uparodhini 
SA_T09_ajm_u-589	naro 'pi tāvad guṇapakṣasaṃśrayād virājate kiṃ bata tiryagākṛtiḥ // AJm_6.4 //	naraḥ pi tāvat guṇa pakṣa saṃśrayāt virājate kim bata tiryak ākṛtiḥ 
SA_T09_ajm_u-590	abhūt sa teṣāṃ tu śaśākṛtiḥ kṛtī parānukampāpratipadgurur guruḥ /	abhūt sa teṣām tu śaśa ākṛtiḥ kṛtī para anukampā pratipad guruḥ guruḥ 
SA_T09_ajm_u-591	svabhāvasaṃpac ca guṇakramānugā yaśo yad eṣāṃ suralokam apy agāt // AJm_6.5 //	svabhāva saṃpad ca guṇa krama anugā yaśaḥ yat eṣām sura lokam api agāt 
SA_T09_ajm_u-592	atha kadā cit sa mahātmā sāyāhnasamaye dharmaśravaṇārtham abhigataiḥ sabahumānam	atha kadā cit sa mahātmā sāyāhna samaye dharma śravaṇa artham abhigataiḥ sa bahu mānam 
SA_T09_ajm_u-593	upāsyamānas taiḥ sahāyaiḥ paripūrṇaprāyamaṇḍalam ādityaviprakarṣād vyavadāyamānaśobhaṃ	upāsyamānaḥ taiḥ sahāyaiḥ paripūrṇa prāya maṇḍalam āditya viprakarṣāt vyavadāyamāna śobham 
SA_T09_ajm_u-594	rūpyadarpaṇam iva tsaruvirahitam īṣatpārśvāpavṛttabimbaṃ śuklapakṣacaturdaśīcandramasamuditam	rūpya darpaṇam iva tsaru virahitam īṣat pārśva apavṛtta bimbam śukla pakṣa caturdaśī candramasam uditam 
SA_T09_ajm_u-595	abhivīkṣya sahāyān uvāca /	abhivīkṣya sahāyān uvāca 
SA_T09_ajm_u-596	asāv āpūrṇaśobhena maṇḍalena hasann iva /	asau āpūrṇa śobhena maṇḍalena hasan iva 
SA_T09_ajm_u-597	nivedayati sādhūnāṃ candramāḥ poṣadhotsavam // AJm_6.6 //	nivedayati sādhūnām candramāḥ poṣadha utsavam 
SA_T09_ajm_u-598	tad vyaktaṃ śvaḥ pañcadaśī yato bhavadbhiḥ poṣadhaniyamam abhisaṃpādayadbhir nyāyopalabdhenāhāraviśeṣena kālopanatam atithijanaṃ pratipūjya  #	tat vyaktam śvas pañcadaśī yatas bhavadbhiḥ poṣadha niyamam abhisaṃpādayadbhiḥ nyāya upalabdhena āhāra viśeṣena kāla upanatam atithi janam pratipūjya 
SA_T09_ajm_u-599	prāṇasaṃdhāraṇam anuṣṭheyam /	prāṇa saṃdhāraṇam anuṣṭheyam 
SA_T09_ajm_u-600	paśyantu bhavantaḥ /	paśyantu bhavantaḥ 
SA_T09_ajm_u-601	yat saṃprayogā virahāvasānāḥ samucchrayāḥ pātavirūpaniṣṭhāḥ /	yat saṃprayogāḥ viraha avasānāḥ samucchrayāḥ pāta virūpa niṣṭhāḥ 
SA_T09_ajm_u-602	vidyullatābhaṅguralolam āyus tenaiva kāryo dṛḍham apramādaḥ // AJm_6.7 //	vidyut latā bhaṅgura lolam āyuḥ tena eva kāryaḥ dṛḍham apramādaḥ 
SA_T09_ajm_u-603	dānena śīlābharaṇena tasmāt puṇyāni saṃvardhayituṃ yatadhvam /	dānena śīla ābharaṇena tasmāt puṇyāni saṃvardhayitum yatadhvam 
SA_T09_ajm_u-604	vivartamānasya hi janmadurge lokasya puṇyāni parā pratiṣṭhā // AJm_6.8 //	vivartamānasya hi janma durge lokasya puṇyāni parā pratiṣṭhā 
SA_T09_ajm_u-605	tārāgaṇānām abhibhūya lakṣmīṃ vibhāti yat kāntiguṇena somaḥ /	tārā gaṇānām abhibhūya lakṣmīm vibhāti yat kānti guṇena somaḥ 
SA_T09_ajm_u-606	jyotīṃṣi cākramya sahasraraśmir yad dīpyate puṇyaguṇocchrayaḥ saḥ // AJm_6.9 //	jyotīṃṣi ca ākramya sahasraraśmiḥ yat dīpyate puṇya guṇa ucchrayaḥ saḥ 
SA_T09_ajm_u-607	dṛptasvabhāvāḥ sacivā nṛpāś ca puṇyaprabhāvāt pṛthivīśvarāṇām /	dṛpta svabhāvāḥ sacivāḥ nṛpāḥ ca puṇya prabhāvāt pṛthivīśvarāṇām 
SA_T09_ajm_u-608	sadaśvavṛttyā hatasarvagarvāḥ prītā ivājñādhuram udvahanti // AJm_6.10 //	sat aśva vṛttyā hata sarva garvāḥ prītāḥ iva ājñā dhuram udvahanti 
SA_T09_ajm_u-609	puṇyair vihīnān anuyāty alakṣmīr vispandamānān api nītimārge /	puṇyaiḥ vihīnān anuyāti alakṣmīḥ vispandamānān api nīti mārge 
SA_T09_ajm_u-610	puṇyādhikaiḥ sā hy avabhartsyamānā paryety amarṣād iva tadvipakṣān // AJm_6.11 //	puṇya adhikaiḥ sā hi avabhartsyamānā paryeti amarṣāt iva tad vipakṣān 
SA_T09_ajm_u-611	duḥkhapratiṣṭhād ayaśo'nubandhād apuṇyamārgād uparamya tasmāt /	duḥkha pratiṣṭhāt ayaśaḥ anubandhāt apuṇya mārgāt uparamya tasmāt 
SA_T09_ajm_u-612	śrīmatsu saukhyodayasādhaneṣu puṇyaprasaṅgeṣu matiṃ kurudhvam // AJm_6.12 //	śrīmatsu saukhya udaya sādhaneṣu puṇya prasaṅgeṣu matim kurudhvam 
SA_T09_ajm_u-613	te tathety asyānuśāsanīṃ pratigṛhyābhivādya pradakṣiṇīkṛtya cainaṃ svaṃ svam ālayam abhijagmuḥ /	te tathā iti asya anuśāsanīm pratigṛhya abhivādya pradakṣiṇīkṛtya ca enam svam svam ālayam abhijagmuḥ 
SA_T09_ajm_u-614	aciragateṣu ca teṣu sahāyeṣu sa mahātmā cintām āpede /	acira gateṣu ca teṣu sahāyeṣu sa mahātmā cintām āpede 
SA_T09_ajm_u-615	atither abhyupetasya saṃmānaṃ yena tena vā /	atitheḥ abhyupetasya saṃmānam yena tena vā 
SA_T09_ajm_u-616	vidhātuṃ śaktir asty eṣām atra śocyo 'ham eva tu // AJm_6.13 //	vidhātum śaktiḥ asti eṣām atra śocyaḥ ham eva tu 
SA_T09_ajm_u-617	asmaddantāgravicchinnāḥ paritiktās tṛṇāṅkurāḥ /	asmad danta agra vicchinnāḥ paritiktāḥ tṛṇa aṅkurāḥ 
SA_T09_ajm_u-618	śakyā nātithaye dātuṃ sarvathā dhig aśaktitām // AJm_6.14 //	śakyā nā atithaye dātum sarvathā dhik aśakti tām 
SA_T09_ajm_u-619	ity asāmarthyadīnena ko nv artho jīvitena me /	iti a sāmarthya dīnena kaḥ nu arthaḥ jīvitena me 
SA_T09_ajm_u-620	ānandaḥ śokatāṃ yāyād yasyaivam atithir mama // AJm_6.15 //	ānandaḥ śoka tām yāyāt yasya evam atithiḥ mama 
SA_T09_ajm_u-621	tat kutredānīm idam atithiparicaryāvaiguṇyān niḥsāraṃ śarīrakam utsṛjyamānaṃ kasya cid upakārāya syād iti vimṛśan sa mahātmā smṛtiṃ pratilebhe  #	tat kutra idānīm idam atithi paricaryā vaiguṇyāt niḥsāram śarīrakam utsṛjyamānam kasya cit upakārāya syāt iti vimṛśan sa mahātmā smṛtim pratilebhe  /
SA_T09_ajm_u-622	/ aye /	aye 
SA_T09_ajm_u-623	svādhīnasulabham etan niravadyaṃ vidyate mamaiva khalu /	svādhīna sulabham etat niravadyam vidyate mama eva khalu 
SA_T09_ajm_u-624	atithijanapratipūjanasamartharūpaṃ śarīradhanam // AJm_6.16 //	atithi jana pratipūjana samartha rūpam śarīra dhanam 
SA_T09_ajm_u-625	tat kim ahaṃ viṣīdāmi /	tat kim aham viṣīdāmi 
SA_T09_ajm_u-626	samadhigatam idaṃ mayātitheyaṃ hṛdaya vimuñca yato viṣādadainyam /	samadhigatam idam mayā ātitheyam hṛdaya vimuñca yatas viṣāda dainyam 
SA_T09_ajm_u-627	samupanatam anena satkariṣyāmy aham atithipraṇayaṃ śarīrakeṇa // AJm_6.17 //	samupanatam anena satkariṣyāmi aham atithi praṇayam śarīrakeṇa 
SA_T09_ajm_u-628	iti viniścitya sa mahāsattvaḥ param iva lābham adhigamya paramaprītamanās tatrāvatasthe /	iti viniścitya sa mahāsattvaḥ param iva lābham adhigamya parama prīta manāḥ tatra avatasthe 
SA_T09_ajm_u-629	vitarkātiśayas tasya hṛdi saṃpravijṛmbhitaḥ /	vitarka atiśayaḥ tasya hṛdi saṃpravijṛmbhitaḥ 
SA_T09_ajm_u-630	āviścakre prabhāvaṃ ca prasādaṃ ca divaukasām // AJm_6.18 //	āviścakre prabhāvam ca prasādam ca divaukasām 
SA_T09_ajm_u-631	tataḥ praharṣād iva sācalā calā mahī babhūvānibhṛtārṇavāṃśukā /	tatas praharṣāt iva sā acalā calā mahī babhūva a nibhṛta arṇava aṃśukā 
SA_T09_ajm_u-632	vitastaruḥ khe suradundubhisvanā diśaḥ prasādābharaṇāś cakāśire // AJm_6.19 //	vitastaruḥ khe sura dundubhi svanāḥ diśaḥ prasāda ābharaṇāḥ cakāśire 
SA_T09_ajm_u-633	prasaktamandrastanitaprahāsinas taḍitpinaddhāś ca ghanāḥ samantataḥ /	prasakta mandra stanita prahāsinaḥ taḍit pinaddhāḥ ca ghanāḥ samantataḥ 
SA_T09_ajm_u-634	parasparāśleṣavikīrṇareṇubhiḥ prasaktam enaṃ kusumair avākiran // AJm_6.20 //	paraspara āśleṣa vikīrṇa reṇubhiḥ prasaktam enam kusumaiḥ avākiran 
SA_T09_ajm_u-635	samudvahan dhīragatiḥ samīraṇaḥ sugandhi nānādrumapuṣpajaṃ rajaḥ /	samudvahan dhīra gatiḥ samīraṇaḥ sugandhi nānā druma puṣpa jam rajaḥ 
SA_T09_ajm_u-636	mudā pravṛddhair avibhaktabhaktibhis tam arcayām āsa kṛśāṃśukair iva // AJm_6.21 //	mudā pravṛddhaiḥ avibhakta bhaktibhiḥ tam arcayām āsa kṛśa aṃśukaiḥ iva 
SA_T09_ajm_u-637	tad upalabhya pramuditavismitamanobhir devatābhiḥ samantataḥ parikīrtyamānaṃ tasya	tat upalabhya pramudita vismita manobhiḥ devatābhiḥ samantataḥ parikīrtyamānam tasya 
SA_T09_ajm_u-638	vitarkādbhutaṃ samāpūryamāṇavismayakautūhalena manasā tasya mahāsattvasya bhāvajijñāsayā	vitarka adbhutam samāpūryamāṇa vismaya kautūhalena manasā tasya mahāsattvasya bhāva jijñāsayā 
SA_T09_ajm_u-639	dvitīye 'hani gaganatalamadhyam abhilaṅghamāne paṭutarakiraṇaprabhāve savitari prasphuritamarīcijālavasanāsu	dvitīye hani gagana tala madhyam abhilaṅghamāne paṭutara kiraṇa prabhāve savitari prasphurita marīci jāla vasanāsu 
SA_T09_ajm_u-640	bhāsvarātapavisarāvaguṇṭhitāsv anālokanakṣamāsu dikṣu saṃkṣipyamāṇacchāyeṣv abhivṛddhacīrīvirāvonnāditeṣu	bhāsvara ātapa visara avaguṇṭhitāsu an ālokana kṣamāsu dikṣu saṃkṣipyamāṇa chāyeṣu abhivṛddha cīrī virāva unnāditeṣu 
SA_T09_ajm_u-641	vanāntareṣu vicchidyamānapakṣisaṃpāteṣu gharmaklamāpītotsāheṣv adhvageṣu śakro devānām	vana antareṣu vicchidyamāna pakṣi saṃpāteṣu gharma klama āpīta utsāheṣu adhvageṣu śakraḥ devānām 
SA_T09_ajm_u-642	adhipatir brāhmaṇarūpī bhūtvā mārgapranaṣṭa ivādhvagaḥ kṣuttarṣaśramaviṣādadīnakaṇṭhaḥ	adhipatiḥ brāhmaṇa rūpī bhūtvā mārga pranaṣṭaḥ iva adhvagaḥ kṣudh tarṣa śrama viṣāda dīna kaṇṭhaḥ 
SA_T09_ajm_u-643	sasvaraṃ prarudann avidūre teṣāṃ vicukrośa /	sa svaram prarudan avidūre teṣām vicukrośa 
SA_T09_ajm_u-644	ekaṃ sārthāt paribhraṣṭaṃ bhramantaṃ gahane vane /	ekam sārthāt paribhraṣṭam bhramantam gahane vane 
SA_T09_ajm_u-645	kṣucchramaklāntadehaṃ māṃ trātum arhanti sādhavaḥ // AJm_6.22 //	kṣudh śrama klānta deham mām trātum arhanti sādhavaḥ 
SA_T09_ajm_u-646	mārgāmārgajñānaniścetanaṃ māṃ diksaṃmohāt kvāpi gacchantam ekam /	mārga amārga jñāna niścetanam mām diś saṃmohāt kvāpi gacchantam ekam 
SA_T09_ajm_u-647	kāntāre 'smin gharmatarṣaklamārtaṃ mābhaiḥśabdaiḥ ko 'tra māṃ hlādayeta // AJm_6.23 //	kāntāre smin gharma tarṣa klama ārtam mā ābhaiḥ śabdaiḥ kaḥ tra mām hlādayeta 
SA_T09_ajm_u-648	atha te mahāsattvās tena tasyātikaruṇenākranditaśabdena samākampitahṛdayāḥ sasaṃbhramadrutataragatayas taṃ deśam abhijagmuḥ /	atha te mahāsattvāḥ tena tasya ati karuṇena ākrandita śabdena samākampita hṛdayāḥ sa saṃbhrama drutatara gatayaḥ tam deśam abhijagmuḥ 
SA_T09_ajm_u-649	mārgapranaṣṭādhvagadīnadarśanaṃ cainam abhisamīkṣya samabhigamyopacārapuraḥsaraṃ samāśvāsayanta ūcuḥ /	mārga pranaṣṭa adhvaga dīna darśanam ca enam abhisamīkṣya samabhigamya upacāra puraḥsaram samāśvāsayantaḥ ūcuḥ 
SA_T09_ajm_u-650	kāntāre vipranaṣṭo 'ham ity alaṃ saṃbhrameṇa te /	kāntāre vipranaṣṭaḥ ham iti alam saṃbhrameṇa te 
SA_T09_ajm_u-651	svasya śiṣyagaṇasyeva samīpe vartase hi naḥ // AJm_6.24 //	svasya śiṣya gaṇasya iva samīpe vartase hi naḥ 
SA_T09_ajm_u-652	tad adya tāvad asmākaṃ paricaryāpratigrahāt /	tat adya tāvat asmākam paricaryā pratigrahāt 
SA_T09_ajm_u-653	vidhāyānugrahaṃ saumya śvo gantāsi yathepsitam // AJm_6.25 //	vidhāya anugraham saumya śvas gantāsi yathā īpsitam 
SA_T09_ajm_u-654	athodras tasya tūṣṇīṃbhāvād anumatam upanimantraṇam avetya harṣasaṃbhramatvaritagatiḥ sapta rohitamatsyān samupanīyāvocad enam /	atha udraḥ tasya tūṣṇīṃbhāvāt anumatam upanimantraṇam avetya harṣa saṃbhrama tvarita gatiḥ sapta rohita matsyān samupanīya avocat enam 
SA_T09_ajm_u-655	mīnāribhir vismaraṇojjhitā vā trāsotplutā vā sthalam abhyupetāḥ /	mīna aribhiḥ vismaraṇa ujjhitāḥ vā trāsa utplutāḥ vā sthalam abhyupetāḥ 
SA_T09_ajm_u-656	khedaprasuptā iva sapta matsyā labdhā mayaitān nivaseha bhuktvā // AJm_6.26 //	kheda prasuptāḥ iva sapta matsyāḥ labdhāḥ mayā etān nivasa iha bhuktvā 
SA_T09_ajm_u-657	atha śṛgālo 'py enaṃ yathopalabdham annajātam upahṛtya praṇāmapuraḥsaraṃ sādaram uvāca /	atha śṛgālaḥ pi enam yathā upalabdham anna jātam upahṛtya praṇāma puraḥsaram sādaram uvāca 
SA_T09_ajm_u-658	ekāṃ ca godhāṃ dadhibhājanaṃ ca kenāpi saṃtyaktam ihādhyagaccham /	ekām ca godhām dadhi bhājanam ca kena api saṃtyaktam iha adhyagaccham 
SA_T09_ajm_u-659	tan me hitāvekṣitayopayujya vane 'stu te 'smin guṇavāsa vāsaḥ // AJm_6.27 //	tat me hita avekṣitayā upayujya vane stu te smin guṇa vāsa vāsaḥ 
SA_T09_ajm_u-660	ity uktvā prītamanās tad asmai samupajahāra //	iti uktvā prīta manāḥ tat asmai samupajahāra 
SA_T09_ajm_u-661	atha vānaraḥ paripākaguṇāt samupajātamārdavāni manaḥśilācūrṇarañjitānīvātipiñjarāṇy atiraktabandhanamūlāni piṇḍīkṛtāny āmraphalāny ādāya sāñjalipragraham  #	atha vānaraḥ paripāka guṇāt samupajāta mārdavāni manaḥśilā cūrṇa rañjitāni iva ati piñjarāṇi ati rakta bandhana mūlāni piṇḍīkṛtāni āmra phalāni ādāya sa añjali pragraham 
SA_T09_ajm_u-662	enam uvāca /	enam uvāca 
SA_T09_ajm_u-663	āmrāṇi pakvāny udakaṃ manojñaṃ chāyāś ca satsaṃgamasaukhyaśītāḥ /	āmrāṇi pakvāni udakam manojñam chāyāḥ ca sat saṃgama saukhya śītāḥ 
SA_T09_ajm_u-664	ity asti me brahmavidāṃ variṣṭha bhuktvaitad atraiva tavāstu vāsaḥ // AJm_6.28 //	iti asti me brahma vidām variṣṭha bhuktvā etat atra eva tava astu vāsaḥ 
SA_T09_ajm_u-665	atha śaśo 'bhisṛtyainam upacārakriyānantaraṃ sabahumānam udīkṣamāṇaḥ svena śarīreṇopanimantrayām āsa /	atha śaśaḥ bhisṛtya enam upacāra kriyā anantaram sa bahu mānam udīkṣamāṇaḥ svena śarīreṇa upanimantrayām āsa 
SA_T09_ajm_u-666	na santi mudgā na tilā na taṇḍulā vane 'bhivṛddhasya śaśasya ke ca na /	na santi mudgāḥ na tilāḥ na taṇḍulāḥ vane bhivṛddhasya śaśasya ke ca na 
SA_T09_ajm_u-667	śarīram etat tv analābhisaṃskṛtaṃ mamopayujyādya tapovane vasa // AJm_6.29 //	śarīram etat tu anala abhisaṃskṛtam mama upayujya adya tapaḥ vane vasa 
SA_T09_ajm_u-668	yad asti yasyepsitasādhanaṃ dhanaṃ sa tan niyuṅkte 'rthijanāgamotsave /	yat asti yasya īpsita sādhanam dhanam sa tat niyuṅkte rthi jana āgama utsave 
SA_T09_ajm_u-669	na cāsti dehād adhikaṃ ca me dhanaṃ pratīccha sarvasvam idaṃ yato mama // AJm_6.30 //	na ca asti dehāt adhikam ca me dhanam pratīccha sarva svam idam yatas mama 
SA_T09_ajm_u-670	śakra uvāca /	śakraḥ uvāca 
SA_T09_ajm_u-671	anyasyāpi vadhaṃ tāvat kuryād asmadvidhaḥ katham /	anyasya api vadham tāvat kuryāt asmadvidhaḥ katham 
SA_T09_ajm_u-672	iti darśitasauhārde kathā kaiva bhavadvidhe // AJm_6.31 //	iti darśita sauhārde kathā kā eva bhavadvidhe 
SA_T09_ajm_u-673	śaśa uvāca / upapannarūpam idam āsannānukrośe brāhmaṇye /	śaśaḥ uvāca upapanna rūpam idam āsanna anukrośe brāhmaṇye 
SA_T09_ajm_u-674	tad ihaiva tāvad bhavān āstām asmadanugrahāpekṣayā yāvat kutaś cid ātmānugrahopāyam āsādayāmīti //	tat iha eva tāvat bhavān āstām asmad anugraha apekṣayā yāvat kutas cit ātma anugraha upāyam āsādayāmi iti 
SA_T09_ajm_u-675	atha śakro devānām indras tasya bhāvam avetya taptatapanīyavarṇaṃ sphuratpratanujvālaṃ vikīryamāṇavisphuliṅgaprakaraṃ nirdhūmam aṅgārarāśim  #	atha śakraḥ devānām indraḥ tasya bhāvam avetya tapta tapanīya varṇam sphurat pratanu jvālam vikīryamāṇa visphuliṅga prakaram nirdhūmam aṅgāra rāśim 
SA_T09_ajm_u-676	abhinirmame //	abhinirmame 
SA_T09_ajm_u-677	atha śaśaḥ samantato vilokayaṃs tam agniskandhaṃ dadarśa /	atha śaśaḥ samantataḥ vilokayan tam agni skandham dadarśa 
SA_T09_ajm_u-678	dṛṣṭvā ca prītamanāḥ śakram uvāca /	dṛṣṭvā ca prīta manāḥ śakram uvāca 
SA_T09_ajm_u-679	samadhigato 'yaṃ mayātmānugrahopāyaḥ /	samadhigataḥ yam mayā ātma anugraha upāyaḥ 
SA_T09_ajm_u-680	tad asmaccharīropabhogāt saphalām anugrahāśāṃ me kartum arhasi /	tat asmad śarīra upabhogāt saphalām anugraha āśām me kartum arhasi 
SA_T09_ajm_u-681	paśya mahābrāhmaṇa /	paśya mahābrāhmaṇa 
SA_T09_ajm_u-682	deyaṃ ca ditsāpravaṇaṃ ca cittaṃ bhavadvidhenātithinā ca yogaḥ /	deyam ca ditsā pravaṇam ca cittam bhavadvidhena atithinā ca yogaḥ 
SA_T09_ajm_u-683	nāvāptum etad dhi sukhena śakyaṃ tat syād amoghaṃ bhavadāśrayān me // AJm_6.32 //	na avāptum etat hi sukhena śakyam tat syāt amogham bhavat āśrayāt me 
SA_T09_ajm_u-684	ity anunīya saṃmānanādarātithipriyatayā cainam abhivādya /	iti anunīya saṃmāna nāda ra atithi priya tayā ca enam abhivādya 
SA_T09_ajm_u-685	tataḥ sa taṃ vahnim abhijvalantaṃ nidhiṃ dhanārthī sahaseva dṛṣṭvā /	tatas sa tam vahnim abhijvalantam nidhim dhana arthī sahasā iva dṛṣṭvā 
SA_T09_ajm_u-686	pareṇa harṣeṇa samāruroha toyaṃ hasatpadmam ivaikahaṃsaḥ // AJm_6.33 //	pareṇa harṣeṇa samāruroha toyam hasat padmam iva ekahaṃsaḥ 
SA_T09_ajm_u-687	tad dṛṣṭvā paramavismayāvarjitamatir devānām adhipatiḥ svam eva vapur āsthāya divyakusumavarṣapuraḥsarībhir	tat dṛṣṭvā parama vismaya āvarjita matiḥ devānām adhipatiḥ svam eva vapuḥ āsthāya divya kusuma varṣa puraḥsarībhiḥ 
SA_T09_ajm_u-688	manaḥśrutisukhābhir vāgbhir abhipūjya taṃ mahāsattvaṃ kamalapalāśalakṣmīsamṛddhābhyāṃ	manaḥ śruti sukhābhiḥ vāgbhiḥ abhipūjya tam mahāsattvam kamala palāśa lakṣmī samṛddhābhyām 
SA_T09_ajm_u-689	bhāsurāṅgulivibhūṣaṇālaṃkṛtābhyāṃ pāṇibhyāṃ svayam eva cainaṃ parigṛhya tridaśebhyaḥ saṃdarśayām āsa /	bhāsura aṅguli vibhūṣaṇa alaṃkṛtābhyām pāṇibhyām svayam eva ca enam parigṛhya tridaśebhyaḥ saṃdarśayām āsa 
SA_T09_ajm_u-690	paśyantv atrabhavantas tridaśālayanivāsino devāḥ samanumodantāṃ cedam ativismayanīyaṃ karmāvadānam asya mahāsattvasya /	paśyantu atrabhavantaḥ tridaśālaya nivāsinaḥ devāḥ samanumodantām ca idam ati vismayanīyam karma avadānam asya mahāsattvasya 
SA_T09_ajm_u-691	tyaktaṃ batānena yathā śarīraṃ niḥsaṅgam adyātithivatsalena /	tyaktam bata anena yathā śarīram niḥsaṅgam adya atithi vatsalena 
SA_T09_ajm_u-692	nirmālyam apy evam akampamānā nālaṃ parityaktum adhīrasattvāḥ // AJm_6.34 //	nirmālyam api evam a kampamānāḥ na alam parityaktum adhīra sattvāḥ 
SA_T09_ajm_u-693	jātiḥ kveyaṃ tadvirodhi kva cedaṃ tyāgaudāryaṃ cetasaḥ pāṭavaṃ ca /	jātiḥ kva iyam tad virodhi kva ca idam tyāga audāryam cetasaḥ pāṭavam ca 
SA_T09_ajm_u-694	vispaṣṭo 'yaṃ puṇyamandādarāṇāṃ pratyādeśo devatānāṃ nṛṇāṃ ca // AJm_6.35 //	vispaṣṭaḥ yam puṇya manda ādarāṇām pratyādeśaḥ devatānām nṛṇām ca 
SA_T09_ajm_u-695	aho bata guṇābhyāsavāsitāsya yathā matiḥ /	aho bata guṇa abhyāsa vāsitā asya yathā matiḥ 
SA_T09_ajm_u-696	aho sadvṛttavātsalyaṃ kriyaudāryeṇa darśitam // AJm_6.36 //	aho sat vṛtta vātsalyam kriyā audāryeṇa darśitam 
SA_T09_ajm_u-697	atha śakras tatkarmātiśayavikhyāpanārthaṃ lokahitāvekṣī śaśabimbalakṣaṇena vaijayantasya prāsādavarasya sudharmāyāś ca devasabhāyāḥ kūṭāgārakarṇike  #	atha śakraḥ tad karma atiśaya vikhyāpana artham loka hita avekṣī śaśabimba lakṣaṇena vaijayantasya prāsāda varasya sudharmāyāḥ ca deva sabhāyāḥ kūṭāgāra karṇike  /
SA_T09_ajm_u-698	candramaṇḍalaṃ cābhyalaṃcakāra /	candra maṇḍalam ca abhyalaṃcakāra 
SA_T09_ajm_u-699	saṃpūrṇe 'dyāpi tad idaṃ śaśabimbaṃ niśākare /	saṃpūrṇe dyā api tat idam śaśabimbam niśākare 
SA_T09_ajm_u-700	chāyāmayam ivādarśe rājate 'bhivirājate // AJm_6.37 //	chāyā mayam iva ādarśe rājate 
SA_T09_ajm_u-701	tataḥ prabhṛti lokena kumudākarahāsanaḥ /	tatas prabhṛti lokena kumuda ākara hāsanaḥ 
SA_T09_ajm_u-702	kṣaṇadātilakaś candraḥ śaśāṅka iti kīrtyate // AJm_6.38 //	            
SA_T09_ajm_u-703	tad evaṃ tiryaggatānām api mahāsattvānāṃ śaktyanurūpā dānapravṛttir dṛṣṭā /	tat evam tiryaggatānām api mahāsattvānām śakti anurūpā dāna pravṛttiḥ dṛṣṭā 
SA_T09_ajm_u-704	kena nāma manuṣyabhūtena na dātavyaṃ syāt //	kena nāma manuṣya bhūtena na dātavyam syāt 
SA_T09_ajm_u-705	tathā tiryaggatā api guṇavātsalyāt saṃpūjyante sadbhir iti guṇeṣv ādaraḥ kārya ity evam apy upaneyam //	tathā tiryaggatāḥ api guṇa vātsalyāt saṃpūjyante sadbhiḥ iti guṇeṣu ādaraḥ kāryaḥ iti evam api upaneyam 
SA_T09_ajm_u-706	śaśajātakaṃ ṣaṣṭham //	śaśa jātakam ṣaṣṭham 
SA_T09_ajm_u-707	7. Agastyajātakam	agastyajātakam 
SA_T09_ajm_u-708	tapovanasthānām apy alaṃkāras tyāgaśauryaṃ prāg eva gṛhasthānām //	tapaḥ vana sthānām api alaṃkāraḥ tyāga śauryam prāk eva gṛhasthānām 
SA_T09_ajm_u-709	tadyathānuśrūyate /	tat yathā anuśrūyate 
SA_T09_ajm_u-710	bodhisattvabhūtaḥ kilāyaṃ bhagavāṃl lokahitārthaṃ saṃsārādhvani vartamānaś cāritraguṇaviśuddhyabhilakṣitaṃ	bodhisattva bhūtaḥ kila ayam bhagavān loka hita artham saṃsāra adhvani vartamānaḥ cāritra guṇa viśuddhi abhilakṣitam 
SA_T09_ajm_u-711	kṣititalatilakabhūtam anyatamaṃ mahad brāhmaṇakulaṃ gaganatalam iva śaradamalaparipūrṇamaṇḍalaś	kṣiti tala tilaka bhūtam anyatamam mahat brāhmaṇa kulam gagana talam iva śarad amala paripūrṇa maṇḍalaḥ 
SA_T09_ajm_u-712	candramāḥ samudyann evābhyalaṃcakāra /	candramāḥ samudyan eva abhyalaṃcakāra 
SA_T09_ajm_u-713	sa yathākramaṃ śrutismṛtivihitān avāpya jātakarmādīn saṃskārān adhītya sāṅgān vedān	sa yathākramam śruti smṛti vihitān avāpya jātakarma ādīn saṃskārān adhītya sa aṅgān vedān 
SA_T09_ajm_u-714	kṛtsnaṃ vyāpya vidvadyaśasā manuṣyalokaṃ guṇapriyair dātṛbhir abhyarthya pratigrāhyamāṇavibhavatvāt	kṛtsnam vyāpya vidvas yaśasā manuṣya lokam guṇa priyaiḥ dātṛbhiḥ abhyarthya pratigrāhyamāṇa vibhava tvāt 
SA_T09_ajm_u-715	parāṃ dhanasamṛddhim adhijagāma /	parām dhana samṛddhim adhijagāma 
SA_T09_ajm_u-716	sa bandhumitrāśritadīnavargaṃ saṃmānanīyān atithīn gurūṃś ca /	sa bandhu mitra āśrita dīna vargam saṃmānanīyān atithīn gurūn ca 
SA_T09_ajm_u-717	prahlādayām āsa tayā samṛddhyā deśān mahāmegha ivābhivarṣan // AJm_7.1 //	prahlādayām āsa tayā samṛddhyā deśān mahā meghaḥ iva abhivarṣan 
SA_T09_ajm_u-718	vidvattayā tasya yaśaḥ prakāśaṃ tat tyāgaśauryād adhikaṃ cakāśe /	vidvat tayā tasya yaśaḥ prakāśam tat tyāga śauryāt adhikam cakāśe 
SA_T09_ajm_u-719	niśākarasyeva śaradviśuddhaṃ samagrabhāvād adhikānti bimbam // AJm_7.2 //	niśākarasya iva śarad viśuddham samagra bhāvāt adhi kānti bimbam 
SA_T09_ajm_u-720	atha sa mahātmā kukāryavyāsaṅgadoṣasaṃbādhaṃ pramādāspadabhūtaṃ dhanārjanarakṣaṇaprasaṅgavyākulam	atha sa mahātmā kukārya vyāsaṅga doṣa saṃbādham pramāda āspada bhūtam dhana arjana rakṣaṇa prasaṅga vyākulam 
SA_T09_ajm_u-721	upaśamavirodhi vyasanaśaraśatalakṣyabhūtam aparyantakarmāntānuṣṭhānapariśramam atṛptijanakaṃ	upaśama virodhi vyasana śara śata lakṣya bhūtam aparyanta karmānta anuṣṭhāna pariśramam a tṛpti janakam 
SA_T09_ajm_u-722	kṛśāsvādaṃ gārhasthyam avetya taddoṣaviviktasukhāṃ ca dharmapratipattyanukūlāṃ mokṣadharmārambhādhiṣṭhānabhūtāṃ	kṛśa āsvādam gārhasthyam avetya tad doṣa vivikta sukhām ca dharma pratipatti anukūlām mokṣa dharma ārambha adhiṣṭhāna bhūtām 
SA_T09_ajm_u-723	pravrajyām anupaśyan mahatīm api tāṃ dhanasamṛddhim aparikleśādhigatāṃ lokasaṃnatimanoharāṃ	pravrajyām anupaśyan mahatīm api tām dhana samṛddhim a parikleśa adhigatām loka saṃnati manoharām 
SA_T09_ajm_u-724	tṛṇavad apāsya tāpasapravrajyāvinayaniyamaparo babhūva /	tṛṇa vat apāsya tāpasa pravrajyā vinaya niyama paraḥ babhūva 
SA_T09_ajm_u-725	pravrajitam api taṃ mahāsattvaṃ yaśaḥprakāśatvāt pūrvasaṃstavānusmaraṇāt saṃbhāvitaguṇatvāt praśamābhilakṣitatvāc ca śreyo'rthī janas tadguṇagaṇāvarjitamatis  #	pravrajitam api tam mahāsattvam yaśaḥ prakāśa tvāt pūrva saṃstava anusmaraṇāt saṃbhāvita guṇa tvāt praśama abhilakṣita tvāt ca śreyaḥ ṛthī janaḥ tad guṇa gaṇa āvarjita matiḥ 
SA_T09_ajm_u-726	tathaivābhijagāma /	tathā eva abhijagāma 
SA_T09_ajm_u-727	sa taṃ gṛhijanasaṃsargaṃ pravivekasukhapramāthinaṃ vyāsaṅgavikṣepāntarāyakaram abahumanyamānaḥ	sa tam gṛhi jana saṃsargam praviveka sukha pramāthinam vyāsaṅga vikṣepa antarāya karam a bahu manyamānaḥ 
SA_T09_ajm_u-728	pravivekābhirāmatayā dakṣiṇasamudramadhyāvagāḍham indranīlabhedābhinīlavarṇair anilabalākalitair	praviveka abhirāma tayā dakṣiṇa samudra madhya avagāḍham indranīla bheda abhinīla varṇaiḥ anila bala ākalitaiḥ 
SA_T09_ajm_u-729	ūrmimālāvilāsair ācchuritaparyantaṃ sitasikatāstīrṇabhūmibhāgaṃ puṣpaphalapallavālaṃkṛtaviṭapair	ūrmi mālā vilāsaiḥ ācchurita paryantam sita sikatā āstīrṇa bhūmi bhāgam puṣpa phala pallava alaṃkṛta viṭapaiḥ 
SA_T09_ajm_u-730	nānātarubhir upaśobhitaṃ vimalasalilāśayapratīraṃ kārādvīpam adhyāsanād āśramapadaśriyā saṃyojayām āsa /	nānā tarubhiḥ upaśobhitam vimala salilāśaya pratīram kārā dvīpam adhyāsanāt āśrama pada śriyā saṃyojayām āsa 
SA_T09_ajm_u-731	sutanus tapasā tatra sa reje tapasātanuḥ /	su tanuḥ tapasā tatra sa reje tapasā atanuḥ 
SA_T09_ajm_u-732	navaś candra iva vyomni kāntatvenākṛśaḥ kṛśaḥ // AJm_7.3 //	navaḥ candraḥ iva vyomni kānta tvena akṛśaḥ kṛśaḥ 
SA_T09_ajm_u-733	praśamanibhṛtaceṣṭitendriyo vrataniyamaikaraso vane vasan /	praśama nibhṛta ceṣṭita indriyaḥ vrata niyama eka rasaḥ vane vasan 
SA_T09_ajm_u-734	munir iti tanubuddhiśaktibhir mṛgavihagair api so 'nvagamyata // AJm_7.4 //	muniḥ iti tanu buddhi śaktibhiḥ mṛga vihagaiḥ api saḥ nu agamyata 
SA_T09_ajm_u-735	atha sa mahātmā pradānocitatvāt tapovane 'pi nivasan kālopanatam atithijanaṃ yathāsaṃnihitena	atha sa mahātmā pradāna ucita tvāt tapovane nivasan kāla upanatam atithi janam yathā saṃnihitena 
SA_T09_ajm_u-736	mūlaphalena śucinā salilena hṛdyābhiś ca svāgatāśīrvādapeśalābhis tapasvijanayogyābhir	mūla phalena śucinā salilena hṛdyābhiḥ ca svāgata āśīrvāda peśalābhiḥ tapasvi jana yogyābhiḥ 
SA_T09_ajm_u-737	vāgbhiḥ saṃpūjayati sma /	vāgbhiḥ saṃpūjayati sma 
SA_T09_ajm_u-738	atithijanopayuktaśeṣeṇa ca yātrāmātrārtham abhyavahṛtena vanyenāhāreṇa vartayām āsa //	atithi jana upayukta śeṣeṇa ca yātrā mātra artham abhyavahṛtena vanyena āhāreṇa vartayām āsa 
SA_T09_ajm_u-739	tasya tapaḥprakarṣāt pravisṛtena yaśasā samāvarjitahṛdayaḥ śakro devānām indraḥ sthairyajijñāsayā	tasya tapaḥ prakarṣāt pravisṛtena yaśasā samāvarjita hṛdayaḥ śakraḥ devānām indraḥ sthairya jijñāsayā 
SA_T09_ajm_u-740	tasya mahāsattvasya tasminn araṇyāyatane tāpasajanopabhogayogyaṃ mūlaphalam anupūrveṇa	tasya mahāsattvasya tasmin araṇya āyatane tāpasa jana upabhoga yogyam mūla phalam anupūrveṇa 
SA_T09_ajm_u-741	sarvam antardhāpayām āsa /	sarvam antardhāpayām āsa 
SA_T09_ajm_u-742	bodhisattvo 'pi dhyānaprasṛtamānasatayā saṃtoṣaparicayād anadhimūrchitatvād āhāre śarīre cānabhiṣvaṅgān na tadantardhānahetuṃ manasi cakāra	bodhisattvaḥ pi dhyāna prasṛta mānasa tayā saṃtoṣa paricayāt an adhimūrchita tvāt āhāre śarīre ca anabhiṣvaṅgāt na tad antardhāna hetum manasi cakāra 
SA_T09_ajm_u-743	sa taruṇāni tarupallavāny adhiśrāya tair āhāraprayojanam abhiniṣpādyāparitṛṣyamāṇa āhāraviśeṣānutsukaḥ svasthamatis tathaiva vijahāra /	sa taruṇāni taru pallavāni adhiśrāya taiḥ āhāra prayojanam abhiniṣpādya a paritṛṣyamāṇaḥ āhāra viśeṣa an utsukaḥ svastha matiḥ tathā eva vijahāra 
SA_T09_ajm_u-744	na kva cid durlabhā vṛttiḥ saṃtoṣaniyatātmanām /	na kva cit durlabhā vṛttiḥ saṃtoṣa niyata ātmanām 
SA_T09_ajm_u-745	kutra nāma na vidyante tṛṇaparṇajalāśayāḥ // AJm_7.5 //	kutra nāma na vidyante tṛṇa parṇa jalāśayāḥ 
SA_T09_ajm_u-746	vismitataramanās tu śakro devendras tasya tenāvasthānena sthirataraguṇasaṃbhāvanas	vismitatara manāḥ tu śakraḥ deva indraḥ tasya tena avasthānena sthiratara guṇa saṃbhāvanaḥ 
SA_T09_ajm_u-747	tatparīkṣānimittaṃ tasminn araṇyavanapradeśe nidāghakālānila iva samagraṃ vīruttṛṇatarugaṇaṃ	tad parīkṣā nimittam tasmin araṇya vana pradeśe nidāgha kāla anile iva samagram vīrudh tṛṇa taru gaṇam 
SA_T09_ajm_u-748	parṇasamṛddhyā viyojayām āsa //	parṇa samṛddhyā viyojayām āsa 
SA_T09_ajm_u-749	atha bodhisattvaḥ pratyārdratarāṇi śīrṇaparṇāni samāhṛtya tair udakasvinnair anutkaṇṭhitamatir vartayamāno dhyānasukhaprīṇitamanās tatrāmṛtatṛpta  #	atha bodhisattvaḥ pratyārdratarāṇi śīrṇa parṇāni samāhṛtya taiḥ udaka svinnaiḥ an utkaṇṭhita matiḥ vartayamānaḥ dhyāna sukha prīṇita manāḥ tatra amṛta tṛpta 
SA_T09_ajm_u-750	iva vijahāra /	iva vijahāra 
SA_T09_ajm_u-751	avismayaḥ śrutavatāṃ samṛddhānām amatsaraḥ /	avismayaḥ śrutavatām samṛddhānām amatsaraḥ 
SA_T09_ajm_u-752	saṃtoṣaś ca vanasthānāṃ guṇaśobhāvidhiḥ paraḥ // AJm_7.6 //	saṃtoṣaḥ ca vanasthānām guṇa śobhā vidhiḥ paraḥ 
SA_T09_ajm_u-753	atha śakras tena tasyādbhutarūpeṇa saṃtoṣasthairyeṇa samabhivṛddhavismayaḥ sāmarṣa	atha śakraḥ tena tasya adbhuta rūpeṇa saṃtoṣa sthairyeṇa samabhivṛddha vismayaḥ sa amarṣa 
SA_T09_ajm_u-754	iva tasya mahāsattvasya vratakāle hutāgnihotrasya parisamāptajapasyātithijanadidṛkṣayā	iva tasya mahāsattvasya vrata kāle huta agnihotrasya parisamāpta japasya atithi jana didṛkṣayā 
SA_T09_ajm_u-755	diśo vyavalokayato brāhmaṇarūpam āsthāyātithir iva nāma purastāt prādurabhūt /	diśaḥ vyavalokayataḥ brāhmaṇa rūpam āsthāya atithiḥ iva nāma purastāt prādurabhūt 
SA_T09_ajm_u-756	prītamanāḥ samabhigamya cainaṃ bodhisattvaḥ svāgatādipriyavacanapuraḥsareṇāhārakālanivedanenopanimantrayām āsa /	prīta manāḥ samabhigamya ca enam bodhisattvaḥ svāgata ādi priya vacana puraḥsareṇa āhāra kāla nivedanena upanimantrayām āsa 
SA_T09_ajm_u-757	tūṣṇīṃbhāvāt tu tasyānumatam upanimantraṇam avetya sa mahātmā	tūṣṇīṃbhāvāt tu tasya anumatam upanimantraṇam avetya sa mahātmā 
SA_T09_ajm_u-758	ditsāprakarṣavikasannayanāsyaśobhaḥ snigdhair manaḥśrutiharair abhinandya vākyaiḥ /	ditsā prakarṣa vikasat nayana āsya śobhaḥ snigdhaiḥ manaḥ śruti haraiḥ abhinandya vākyaiḥ 
SA_T09_ajm_u-759	kṛcchropalabdham api tac chrapaṇaṃ samastaṃ tasmai dadau svayam abhūc ca mudaiva tṛptaḥ // AJm_7.7 //	kṛcchra upalabdham api tat śrapaṇam samastam tasmai dadau svayam abhūt ca mudā eva tṛptaḥ 
SA_T09_ajm_u-760	sa tathaiva praviśya dhyānāgāraṃ tenaiva prītiprāmodyena tad ahorātram atināmayām āsa //	sa tathā eva praviśya dhyānāgāram tena eva prīti prāmodyena tat ahar rātram atināmayām āsa 
SA_T09_ajm_u-761	atha śakras tasya dvitīye tṛtīye cāhani tathaiva vratakāle purataḥ prādurabhūt /	atha śakraḥ tasya dvitīye tṛtīye ca ahani tathā eva vrata kāle puratas prādurabhūt 
SA_T09_ajm_u-762	so 'pi cainaṃ pramuditataramanās tathaiva pratipūjayām āsa/	saḥ pi ca enam pramuditatara manāḥ tathā eva pratipūjayām āsa 
SA_T09_ajm_u-763	dānābhilāṣaḥ sādhūnāṃ kṛpābhyāsavivardhitaḥ /	dāna abhilāṣaḥ sādhūnām kṛpā abhyāsa vivardhitaḥ 
SA_T09_ajm_u-764	naiti saṃkocadīnatvaṃ duḥkhaiḥ prāṇāntikair api // AJm_7.8 //	nā eti saṃkoca dīna tvam duḥkhaiḥ prāṇāntikaiḥ api 
SA_T09_ajm_u-765	atha śakraḥ paramavismayāviṣṭahṛdayas tapaḥprakarṣād asya prārthanāmātrāpekṣaṃ tridaśapatilakṣmīsaṃparkam	atha śakraḥ parama vismaya āviṣṭa hṛdayaḥ tapaḥ prakarṣāt asya prārthanā mātra apekṣam tridaśa pati lakṣmī saṃparkam 
SA_T09_ajm_u-766	avagamya samutpatitabhayāśaṅkaḥ svam eva vapur divyādbhutaśobham abhiprapadya tapaḥprayojanam enaṃ paryapṛcchat /	avagamya samutpatita bhaya āśaṅkaḥ svam eva vapuḥ divya adbhuta śobham abhiprapadya tapaḥ prayojanam enam paryapṛcchat 
SA_T09_ajm_u-767	bandhūn priyān aśrumukhān vihāya parigrahān saukhyaparigrahāṃś ca /	bandhūn priyān aśru mukhān vihāya parigrahān saukhya parigrahān ca 
SA_T09_ajm_u-768	āśāṅkuśaṃ nu vyavasṛjya kutra tapaḥparikleśam imaṃ śrito 'si // AJm_7.9 //	āśā aṅkuśam nu vyavasṛjya kutra tapaḥ parikleśam imam si 
SA_T09_ajm_u-769	sukhopapannān paribhūya bhogāñ chokāturaṃ bandhujanaṃ ca kṛtvā /	sukha upapannān paribhūya bhogān śoka āturam bandhu janam ca kṛtvā 
SA_T09_ajm_u-770	na hetunālpena hi yānti dhīrāḥ sukhoparodhīni tapovanāni // AJm_7.10 //	na hetunā alpena hi yānti dhīrāḥ sukha uparodhīni tapovanāni 
SA_T09_ajm_u-771	vaktavyam etan mayi manyase cet kautūhalaṃ no 'rhasi tad vinetum /	vaktavyam etat mayi manyase ced kautūhalam naḥ rhasi tat vinetum 
SA_T09_ajm_u-772	kiṃ nāma tad yasya guṇaśraveṇa vaśīkṛtaivaṃ bhavato 'pi buddhiḥ // AJm_7.11 //	kim nāma tat yasya guṇa śraveṇa vaśīkṛtā evam buddhiḥ 
SA_T09_ajm_u-773	bodhisattva uvāca /	bodhisattvaḥ uvāca 
SA_T09_ajm_u-774	śrūyatāṃ mārṣa yannimitto 'yaṃ mama prayatnaḥ /	śrūyatām mārṣa yad nimittaḥ yam mama prayatnaḥ 
SA_T09_ajm_u-775	punaḥpunarjātir atīva duḥkhaṃ jarā vipad vyādhivirūpatā ca /	punar punar jātiḥ atīva duḥkham jarā vipad vyādhi virūpa tā ca 
SA_T09_ajm_u-776	martavyam ity ākulatā ca buddher lokān atas trātum iha sthito 'smi // AJm_7.12 //	martavyam iti ākula tā ca buddheḥ lokān atas trātum iha sthitaḥ smi 
SA_T09_ajm_u-777	atha śakro nāyam asmadgatāṃ śriyaṃ kāmayata iti samāśvāsitahṛdayaḥ subhāṣitena tena	atha śakraḥ na ayam asmad gatām śriyam kāmayate iti samāśvāsita hṛdayaḥ su bhāṣitena tena 
SA_T09_ajm_u-778	cābhiprasāditamatir yuktam ity abhipūjya tad asya vacanaṃ varapradānena bodhisattvam	ca abhiprasādita matiḥ yuktam iti abhipūjya tat asya vacanam vara pradānena bodhisattvam 
SA_T09_ajm_u-779	upanimantrayām āsa /	upanimantrayām āsa 
SA_T09_ajm_u-780	atra te tāpasajanapratirūpe subhāṣite /	atra te tāpasa jana pratirūpe su bhāṣite 
SA_T09_ajm_u-781	dadāmi kāśyapa varaṃ tad vṛṇīṣva yad icchasi // AJm_7.13 //	dadāmi kāśyapa varam tat vṛṇīṣva yat icchasi 
SA_T09_ajm_u-782	atha bodhisattvo bhavasukheṣv anāsthaḥ prārthanām eva duḥkham avagacchan sātmībhūtasaṃtoṣaḥ śakram uvāca /	atha bodhisattvaḥ bhava sukheṣu anāsthaḥ prārthanām eva duḥkham avagacchan sātmībhūta saṃtoṣaḥ śakram uvāca 
SA_T09_ajm_u-783	dātum icchasi cen mahyam anugrahakaraṃ varam /	dātum icchasi ced mahyam anugraha karam varam 
SA_T09_ajm_u-784	vṛṇe tasmād aham imaṃ devānāṃ pravaraṃ varam // AJm_7.14 //	vṛṇe tasmāt aham imam devānām pravaram varam 
SA_T09_ajm_u-785	dārān mano'bhilaṣitāṃs tanayān prabhutvam arthān abhīpsitaviśālatarāṃś ca labdhvā /	dārān manaḥ abhilaṣitān tanayān prabhu tvam arthān abhīpsita viśālatarān ca labdhvā 
SA_T09_ajm_u-786	yenābhitaptamatir eti na jātu tṛptiṃ lobhānalaḥ sa hṛdayaṃ mama nābhyupeyāt // AJm_7.15 //	yena abhitapta matiḥ eti na jātu tṛptim lobha analaḥ sa hṛdayam mama nā abhyupeyāt 
SA_T09_ajm_u-787	atha śakras tasya tayā saṃtoṣapravaṇamānasatayā subhāṣitābhivyañjitayā bhūyasyā mātrayā saṃprasāditamatiḥ punar bodhisattvaṃ sādhu sādhv iti  #	atha śakraḥ tasya tayā saṃtoṣa pravaṇa mānasa tayā su bhāṣita abhivyañjitayā bhūyasyā mātrayā saṃprasādita matiḥ punar bodhisattvam sādhu sādhu iti 
SA_T09_ajm_u-788	praśasya vareṇopacchandayām āsa /	praśasya vareṇa upacchandayām āsa 
SA_T09_ajm_u-789	atrāpi te munijanapratirūpe subhāṣite /	atrā api te muni jana pratirūpe su bhāṣite 
SA_T09_ajm_u-790	pratiprābhṛtavat prītyā prayacchāmy aparaṃ varam // AJm_7.16 //	prati prābhṛta vat prītyā prayacchāmi aparam varam 
SA_T09_ajm_u-791	atha bodhisattvaḥ kleśaviyogasyaiva durlabhatām asya pradarśayan varayācñāpadeśena punar apy asmai dharmaṃ deśayām āsa /	atha bodhisattvaḥ kleśa viyogasya eva durlabha tām asya pradarśayan vara yācñā apadeśena punar api asmai dharmam deśayām āsa 
SA_T09_ajm_u-792	dadāsi me yadi varaṃ sadguṇāvāsa vāsava /	dadāsi me yadi varam sat guṇa āvāsa vāsava 
SA_T09_ajm_u-793	vṛṇe tenedam aparaṃ devendrānavaraṃ varam // AJm_7.17 //	vṛṇe tena idam aparam deva indra an avaram varam 
SA_T09_ajm_u-794	arthād api bhraṃśam avāpnuvanti varṇaprasādād yaśasaḥ sukhāc ca /	arthāt api bhraṃśam avāpnuvanti varṇa prasādāt yaśasaḥ sukhāt ca 
SA_T09_ajm_u-795	yenābhibhūtā dviṣateva sattvāḥ sa dveṣavahnir mama dūrataḥ syāt // AJm_7.18 //	yena abhibhūtāḥ dviṣatā iva sattvāḥ sa dveṣa vahniḥ mama dūratas syāt 
SA_T09_ajm_u-796	tac chrutvā śakro devānām adhipatir vismayavaśāt sādhv ity enaṃ sabahumānam abhipraśasya punar uvāca /	tat śrutvā śakraḥ devānām adhipatiḥ vismaya vaśāt sādhu iti enam sa bahu mānam abhipraśasya punar uvāca 
SA_T09_ajm_u-797	sthāne pravrajitān kīrtir anurakteva sevate /	sthāne pravrajitān kīrtiḥ anuraktā iva sevate 
SA_T09_ajm_u-798	tad varaṃ pratigṛhṇīṣva mad atrāpi subhāṣite // AJm_7.19 //	tat varam pratigṛhṇīṣva mat atrā api subhāṣite 
SA_T09_ajm_u-799	atha bodhisattvaḥ kleśaprātikūlyāt kliṣṭasattvasaṃparkavigarhāṃ varasaṃpratigrahāpadeśena kurvann ity uvāca /	atha bodhisattvaḥ kleśa prātikūlyāt kliṣṭa sattva saṃparka vigarhām vara saṃpratigraha apadeśena kurvan iti uvāca 
SA_T09_ajm_u-800	śṛṇuyām api naiva jātu bālaṃ na ca vīkṣeya na cainam ālapeyam /	śṛṇuyām api nā eva jātu bālam na ca vīkṣeya na ca enam ālapeyam 
SA_T09_ajm_u-801	na ca tena nivāsakhedaduḥkhaṃ samupeyāṃ varam ity ahaṃ vṛṇe tvām // AJm_7.20 //	na ca tena nivāsa kheda duḥkham samupeyām varam iti aham vṛṇe tvām 
SA_T09_ajm_u-802	śakra uvāca /	śakraḥ uvāca 
SA_T09_ajm_u-803	anukampyo viśeṣeṇa satām āpadgato nanu /	anukampyaḥ viśeṣeṇa satām āpad gataḥ nanu 
SA_T09_ajm_u-804	āpadāṃ mūlabhūtatvād bālyaṃ cādhamam iṣyate // AJm_7.21 //	āpadām mūla bhūta tvāt bālyam ca adhamam iṣyate 
SA_T09_ajm_u-805	karuṇāśrayabhūtasya bālasyāsya viśeṣataḥ /	karuṇā āśraya bhūtasya bālasya asya viśeṣataḥ 
SA_T09_ajm_u-806	kṛpālur api san kasmān na darśanam apīcchasi // AJm_7.22 //	kṛpāluḥ api san kasmāt na darśanam api icchasi 
SA_T09_ajm_u-807	bodhisattva uvāca /	bodhisattvaḥ uvāca 
SA_T09_ajm_u-808	agatyā mārṣa /	agatyā mārṣa 
SA_T09_ajm_u-809	paśyatv atrabhavān /	paśyatu atrabhavān 
SA_T09_ajm_u-810	kathaṃ cid api śakyeta yadi bālaś cikitsitum /	katham cit api śakyeta yadi bālaḥ cikitsitum 
SA_T09_ajm_u-811	taddhitodyoganiryatnaḥ kathaṃ syād iti madvidhaḥ // AJm_7.23 //	tad hita udyoga niryatnaḥ katham syāt iti madvidhaḥ 
SA_T09_ajm_u-812	itthaṃ caiṣa cikitsāprayogasyāpātram iti gṛhyatām /	ittham ca eṣa cikitsā prayogasya apātram iti gṛhyatām 
SA_T09_ajm_u-813	sunayavad anayaṃ nayaty ayaṃ param api cātra niyoktum icchati /	su naya vat anayam nayati ayam param api ca atra niyoktum icchati 
SA_T09_ajm_u-814	anucitavinayārjavakramo hitam api cābhihitaḥ prakupyati // AJm_7.24 //	anucita vinaya ārjava kramaḥ hitam api ca abhihitaḥ prakupyati 
SA_T09_ajm_u-815	iti paṇḍitamānamohadagdhe hitavādiṣv api roṣarūkṣabhāve /	iti paṇḍita māna moha dagdhe hita vādiṣu api roṣa rūkṣa bhāve 
SA_T09_ajm_u-816	rabhase vinayābhiyogamāndyād vada kas tatra hitārpaṇābhyupāyaḥ // AJm_7.25 //	rabhase vinaya abhiyoga māndyāt vada kaḥ tatra hita arpaṇa abhyupāyaḥ 
SA_T09_ajm_u-817	ity agatyā suraśreṣṭha karuṇāpravaṇair api /	iti agatyā suraśreṣṭha karuṇā pravaṇaiḥ api 
SA_T09_ajm_u-818	bālyād adravyabhūtasya na darśanam apīṣyate // AJm_7.26 //	bālyāt adravya bhūtasya na darśanam api iṣyate 
SA_T09_ajm_u-819	tac chrutvā śakraḥ sādhu sādhv ity enam abhinandya subhāṣitaparitoṣitamatiḥ punar uvāca /	tat śrutvā śakraḥ sādhu sādhu iti enam abhinandya su bhāṣita paritoṣita matiḥ punar uvāca 
SA_T09_ajm_u-820	na subhāṣitaratnānām arghaḥ kaś ca na vidyate /	na subhāṣita ratnānām arghaḥ kaḥ ca na vidyate 
SA_T09_ajm_u-821	kusumāñjalivat prītyā dadāmy atra tu te varam // AJm_7.27 //	kusumāñjali vat prītyā dadāmi atra tu te varam 
SA_T09_ajm_u-822	atha bodhisattvaḥ sarvāvasthasukhatāṃ sajjanasya pradarśayañ chakram uvāca/	atha bodhisattvaḥ sarva avastha sukha tām sat janasya pradarśayan śakram uvāca 
SA_T09_ajm_u-823	vīkṣeya dhīraṃ śṛṇuyāṃ ca dhīraṃ syān me nivāsaḥ saha tena śakra /	vīkṣeya dhīram śṛṇuyām ca dhīram syāt me nivāsaḥ saha tena śakra 
SA_T09_ajm_u-824	saṃbhāṣaṇaṃ tena sahaiva bhūyād etad varaṃ devavara prayaccha // AJm_7.28 //	saṃbhāṣaṇam tena saha eva bhūyāt etat varam deva vara prayaccha 
SA_T09_ajm_u-825	śakra uvāca /	śakraḥ uvāca 
SA_T09_ajm_u-826	atipakṣapāta iva khalu te dhīraṃ prati /	ati pakṣapātaḥ iva khalu te dhīram prati 
SA_T09_ajm_u-827	tad ucyatām /	tat ucyatām 
SA_T09_ajm_u-828	kiṃ nu dhīras tavākārṣīd vada kāśyapa kāraṇam /	kim nu dhīraḥ tava akārṣīt vada kāśyapa kāraṇam 
SA_T09_ajm_u-829	adhīra iva yenāsi dhīradarśanalālasaḥ // AJm_7.29 //	adhīraḥ iva yena asi dhīra darśana lālasaḥ 
SA_T09_ajm_u-830	atha bodhisattvaḥ sajjanamāhātmyam asya pradarśayann uvāca /	atha bodhisattvaḥ sat jana māhātmyam asya pradarśayan uvāca 
SA_T09_ajm_u-831	śrūyatāṃ mārṣa yena me dhīradarśanam evābhilaṣati matiḥ /	śrūyatām mārṣa yena me dhīra darśanam evā abhilaṣati matiḥ 
SA_T09_ajm_u-832	vrajati guṇapathena ca svayaṃ nayati parān api tena vartmanā /	vrajati guṇa pathena ca svayam nayati parān api tena vartmanā 
SA_T09_ajm_u-833	vacanam api na rūkṣam akṣamāṃ janayati tasya hitopasaṃhitam // AJm_7.30 //	vacanam api na rūkṣam akṣamām janayati tasya hita upasaṃhitam 
SA_T09_ajm_u-834	aśaṭhavinayabhūṣaṇaḥ sadā hitam iti lambhayituṃ sa śakyate /	a śaṭha vinaya bhūṣaṇaḥ sadā hitam iti lambhayitum sa śakyate 
SA_T09_ajm_u-835	iti mama guṇapakṣapātinī namati matir guṇapakṣapātini // AJm_7.31 //	iti mama guṇa pakṣapātinī namati matiḥ guṇa pakṣapātini 
SA_T09_ajm_u-836	athainaṃ śakraḥ sādhūpapannarūpam idam iti cābhinandya samabhivṛddhaprasādaḥ punar vareṇopanimantrayām āsa /	athā enam śakraḥ sādhu upapanna rūpam idam iti ca abhinandya samabhivṛddha prasādaḥ punar vareṇa upanimantrayām āsa 
SA_T09_ajm_u-837	kāmaṃ saṃtoṣasātmatvāt sarvatra kṛtam eva te /	kāmam saṃtoṣa sa ātma tvāt sarvatra kṛtam eva te 
SA_T09_ajm_u-838	madanugrahabuddhyā tu grahītuṃ varam arhasi // AJm_7.32 //	mad anugraha buddhyā tu grahītum varam arhasi 
SA_T09_ajm_u-839	upakārāśayā bhaktyā śaktyā caiva samastayā /	upakāra āśayā bhaktyā śaktyā ca eva samastayā 
SA_T09_ajm_u-840	prayuktasyātiduḥkho hi praṇayasyāpratigrahaḥ // AJm_7.33 //	prayuktasya ati duḥkhaḥ hi praṇayasya a pratigrahaḥ 
SA_T09_ajm_u-841	atha tasya parām upakartukāmatām avetya bodhisattvas tatpriyahitakāmyayā pradānānutarṣaprābalyam asmai prakāśayann uvāca /	atha tasya parām upakartu kāma tām avetya bodhisattvaḥ tad priya hita kāmyayā pradāna anutarṣa prābalyam asmai prakāśayan uvāca 
SA_T09_ajm_u-842	tvadīyam annaṃ kṣayadoṣavarjitaṃ manaś ca ditsāparitoṣapeśalam /	tvadīyam annam kṣaya doṣa varjitam manaḥ ca ditsā paritoṣa peśalam 
SA_T09_ajm_u-843	viśuddhaśīlābharaṇāś ca yācakā mama syur etāṃ varasaṃpadaṃ vṛṇe // AJm_7.34 //	viśuddha śīla ābharaṇāḥ ca yācakāḥ mama syuḥ etām vara saṃpadam vṛṇe 
SA_T09_ajm_u-844	śakra uvāca /	śakraḥ uvāca 
SA_T09_ajm_u-845	subhāṣitaratnākaraḥ khalv atrabhavān / api ca /	subhāṣita ratnākaraḥ khalu atrabhavān api ca 
SA_T09_ajm_u-846	yad abhiprārthitaṃ sarvaṃ tat tathaiva bhaviṣyati /	yat abhiprārthitam sarvam tat tathā eva bhaviṣyati 
SA_T09_ajm_u-847	dadāmi ca punas tubhyaṃ varam asmin subhāṣite // AJm_7.35 //	dadāmi ca punar tubhyam varam asmin su bhāṣite 
SA_T09_ajm_u-848	bodhisattva uvāca /	bodhisattvaḥ uvāca 
SA_T09_ajm_u-849	varaṃ mamānugrahasaṃpadākaraṃ dadāsi cet sarvadivaukasāṃ vara /	varam mama anugraha saṃpadā karam dadāsi ced sarva divaukasām vara 
SA_T09_ajm_u-850	na mābhyupeyāḥ punar ity abhijvalann imaṃ varaṃ daityanisūdanaṃ vṛṇe // AJm_7.36 //	na mā abhyupeyāḥ punar iti abhijvalan imam varam daitya nisūdanam vṛṇe 
SA_T09_ajm_u-851	atha śakraḥ sāmarṣavad enam ativismayamāna uvāca /	atha śakraḥ sa amarṣa vat enam ati vismayamānaḥ uvāca 
SA_T09_ajm_u-852	mā tāvad bhoḥ /	mā tāvat bhoḥ 
SA_T09_ajm_u-853	japavratejyāvidhinā tapaḥśramair jano 'yam anvicchati darśanaṃ mama /	japa vrata ijyā vidhinā tapaḥ śramaiḥ janaḥ yam anvicchati darśanam mama 
SA_T09_ajm_u-854	bhavān punar necchati kena hetunā varapraditsābhigatasya me sataḥ // AJm_7.37 //	bhavān punar nā icchati kena hetunā vara praditsā abhigatasya me sataḥ 
SA_T09_ajm_u-855	bodhisattva uvāca /	bodhisattvaḥ uvāca 
SA_T09_ajm_u-856	alaṃ te manyupraṇayena /	alam te manyu praṇayena 
SA_T09_ajm_u-857	samanuneṣyāmy aham atrabhavantaṃ devarājam /	samanuneṣyāmi aham atrabhavantam devarājam 
SA_T09_ajm_u-858	na hy asāv adākṣiṇyānuvṛttir nāpy abahumānaviceṣṭitam asamavadhānakāmyatā vā bhavataḥ / kiṃ tu	na hi asau a dākṣiṇya anuvṛttiḥ na api a bahu māna viceṣṭitam a samavadhāna kāmya tā vā bhavataḥ kim tu 
SA_T09_ajm_u-859	nirīkṣya te rūpam amānuṣādbhutaṃ prasannakānti jvalitaṃ ca tejasā /	nirīkṣya te rūpam amānuṣa adbhutam prasanna kānti jvalitam ca tejasā 
SA_T09_ajm_u-860	bhavet pramādas tapasīti me bhayaṃ prasādasaumyād api darśanāt tava // AJm_7.38 //	bhavet pramādaḥ tapasi iti me bhayam prasāda saumyāt api darśanāt tava 
SA_T09_ajm_u-861	atha śakraḥ praṇamya pradakṣiṇīkṛtya cainaṃ tatraivāntardadhe /	atha śakraḥ praṇamya pradakṣiṇīkṛtya ca enam tatra eva antardadhe 
SA_T09_ajm_u-862	prabhātāyāṃ ca rajanyāṃ bodhisattvaḥ śakraprabhāvopahṛtaṃ prabhūtaṃ divyam annapānaṃ dadarśa /	prabhātāyām ca rajanyām bodhisattvaḥ śakra prabhāva upahṛtam prabhūtam divyam anna pānam dadarśa 
SA_T09_ajm_u-863	śakropanimantraṇāhūtāni cānekāni pratyekabuddhaśatāni vyāyatābaddhaparikarāṃś ca pariveṣaṇasajjān anekān devakumārān /	śakra upanimantraṇa āhūtāni ca anekāni pratyekabuddha śatāni vyāyata ābaddha parikarān ca pariveṣaṇa sajjān anekān deva kumārān 
SA_T09_ajm_u-864	tenānnapānavidhinā sa munir maharṣīn saṃtarpayan mudam udāratamām avāpa /	tena anna pāna vidhinā sa muniḥ mahā ṛṣīn saṃtarpayan mudam udāratamām avāpa 
SA_T09_ajm_u-865	vṛttyā ca tāpasajanocitayābhireme dhyānāpramāṇaniyamena śamena caiva // AJm_7.39 //	vṛttyā ca tāpasa jana ucitayā abhireme dhyāna apramāṇa niyamena śamena ca eva 
SA_T09_ajm_u-866	tad evaṃ tapovanasthānām apy alaṃkāras tyāgaśauryaṃ prāg eva gṛhasthānām iti	tat evam tapaḥ vana sthānām api alaṃkāraḥ tyāga śauryam prāk eva gṛhasthānām iti 
SA_T09_ajm_u-867	tyāgaśauryeṇālaṃkartavya evātmā satpuruṣeṇeti dānapatisaṃvarṇanāyām upaneyaṃ lobhadveṣabālavigarhāyāṃ	tyāga śauryeṇa alaṃkartavyaḥ eva ātmā sat puruṣeṇa iti dānapati saṃvarṇanāyām upaneyam lobha dveṣa bāla vigarhāyām 
SA_T09_ajm_u-868	kalyāṇamitrasaṃparkaguṇe saṃtoṣakathāyāṃ tathāgatamāhātmye caivaṃ pūrvajanmasv api	kalyāṇa mitra saṃparka guṇe saṃtoṣa kathāyām tathāgata māhātmye ca evam pūrva janmasu api 
SA_T09_ajm_u-869	subhāṣitaratnātiśayākaraḥ sa bhagavān prāg evābhisaṃbuddha iti //	su bhāṣita ratna atiśaya ākaraḥ sa bhagavān prāk eva abhisaṃbuddhaḥ iti 
SA_T09_ajm_u-870	agastyajātakaṃ saptamam //	agastya jātakam saptamam 
SA_T09_ajm_u-871	8. Maitrībalajātakam	      
SA_T09_ajm_u-872	na paraduḥkhāturāḥ svasukham avekṣante mahākāruṇikāḥ //	na para duḥkha āturāḥ sva sukham avekṣante mahā kāruṇikāḥ 
SA_T09_ajm_u-873	tadyathānuśrūyate /	tat yathā anuśrūyate 
SA_T09_ajm_u-874	bodhisattvaḥ kila svamāhātmyakāruṇyābhiprapannajagatparitrāṇādhyāśayaḥ pradānadamasaṃyamasauratyādibhir	bodhisattvaḥ kila sva māhātmya kāruṇya abhiprapanna jagat paritrāṇa adhyāśayaḥ pradāna dama saṃyama sauratya ādibhiḥ 
SA_T09_ajm_u-875	lokānugrahānukūlair guṇātiśayair abhivardhamānaḥ sarvasattvamaitramanā maitrībalo nāma rājā babhūva /	loka anugraha anukūlaiḥ guṇa atiśayaiḥ abhivardhamānaḥ sarva sattva maitra manāḥ maitrībalaḥ nāma rājā babhūva 
SA_T09_ajm_u-876	duḥkhaṃ sukhaṃ vā yad abhūt prajānāṃ tasyāpi rājñas tad abhūt tathaiva /	duḥkham sukham vā yat abhūt prajānām tasya api rājñaḥ tat abhūt tathā eva 
SA_T09_ajm_u-877	ataḥ prajārakṣaṇadakṣiṇo 'sau śastraṃ ca śāstraṃ ca parāmamarśa // AJm_8.1 //	atas prajā rakṣaṇa dakṣiṇaḥ sau śastram ca śāstram ca parāmamarśa 
SA_T09_ajm_u-878	narendracūḍādhṛtaśāsanasya tasya tv alaṃkāravad āsa śastram /	narendra cūḍā dhṛta śāsanasya tasya tu alaṃkāra vat āsa śastram 
SA_T09_ajm_u-879	vispaṣṭarūpaṃ dadṛśe ca śāstraṃ nayeṣu lokasya hitodayeṣu // AJm_8.2 //	vispaṣṭa rūpam dadṛśe ca śāstram nayeṣu lokasya hita udayeṣu 
SA_T09_ajm_u-880	vinigrahapragrahayoḥ pravṛttir dharmoparodhaṃ na cakāra tasya /	vinigraha pragrahayoḥ pravṛttiḥ dharma uparodham na cakāra tasya 
SA_T09_ajm_u-881	hitāśayatvān nayanaipuṇāc ca parīkṣakasyeva pituḥ prajāsu // AJm_8.3 //	hita āśaya tvāt naya naipuṇāt ca parīkṣakasya iva pituḥ prajāsu 
SA_T09_ajm_u-882	tasyaivaṃ dharmeṇa prajāḥ pālayataḥ satyatyāgopaśamaprajñādibhiś ca parahitapariṇāmanāt	tasya evam dharmeṇa prajāḥ pālayataḥ satya tyāga upaśama prajñā ādibhiḥ ca para hita pariṇāmanāt 
SA_T09_ajm_u-883	saviśeṣodāttakramair bodhisaṃbhāravidhibhir abhivardhamānasya kadā cit kasmiṃś cid	sa viśeṣa udātta kramaiḥ bodhi saṃbhāra vidhibhiḥ abhivardhamānasya kadā cit kasmin cit 
SA_T09_ajm_u-884	aparādhe yakṣāṇām adhipatinā svaviṣayāt pravrājitā ojohārāḥ pañca yakṣāḥ paravadhadakṣās	aparādhe yakṣāṇām adhipatinā sva viṣayāt pravrājitāḥ ojaḥ hārāḥ pañca yakṣāḥ para vadha dakṣāḥ 
SA_T09_ajm_u-885	tadviṣayam abhijagmuḥ /	tad viṣayam abhijagmuḥ 
SA_T09_ajm_u-886	vyapagatasarvopadravatvāc ca nityapravṛttavividhotsavaṃ parayā saṃpadā samupetarūpaṃ	vyapagata sarva upadrava tvāt ca nitya pravṛtta vividha utsavam parayā saṃpadā samupeta rūpam 
SA_T09_ajm_u-887	pramuditatuṣṭapuṣṭajanam abhisamīkṣya taṃ viṣayaṃ tadviṣayanivāsināṃ puruṣāṇām ojāṃsy	pramudita tuṣṭa puṣṭa janam abhisamīkṣya tam viṣayam tad viṣaya nivāsinām puruṣāṇām ojāṃsi 
SA_T09_ajm_u-888	apahartum eṣām abhilāṣo babhūva /	apahartum eṣām abhilāṣaḥ babhūva 
SA_T09_ajm_u-889	te pareṇāpi yatnena saṃpravṛttāḥ svakarmaṇi /	te pareṇa api yatnena saṃpravṛttāḥ sva karmaṇi 
SA_T09_ajm_u-890	naiva tadviṣayasthānāṃ hartum ojaḥ prasehire // AJm_8.4 //	nā eva tad viṣaya sthānām hartum ojaḥ prasehire 
SA_T09_ajm_u-891	tasya prabhāvātiśayān nṛpasya mameti yatraiva babhūva buddhiḥ /	tasya prabhāva atiśayān nṛpasya mama iti yatra eva babhūva buddhiḥ 
SA_T09_ajm_u-892	saivāsya rakṣā paramāsa tasmād ojāṃsi hartuṃ na viṣehire te // AJm_8.5 //	sā eva asya rakṣā paramā āsa tasmāt ojāṃsi hartum na viṣehire te 
SA_T09_ajm_u-893	yadā ca param api prayatnaṃ kurvanto naiva śaknuvanti sma kasya cit tadviṣayanivāsina ojo 'pahartum athaiṣāṃ parasparam avekṣyaitad abhūt /	yadā ca param api prayatnam kurvantaḥ na eva śaknuvanti sma kasya cid tad viṣaya nivāsinaḥ ojaḥ pahartum atha eṣām parasparam avekṣya etat abhūt 
SA_T09_ajm_u-894	kiṃ nu khalv idaṃ mārṣāḥ /	kim nu khalu idam mārṣāḥ 
SA_T09_ajm_u-895	asmatprabhāvapratighātayogyā vidyātapaḥsiddhimayā viśeṣāḥ /	asmad prabhāva pratighāta yogyāḥ vidyā tapaḥ siddhi mayāḥ viśeṣāḥ 
SA_T09_ajm_u-896	na santi caiṣām atha cādya sarve vyarthābhidhānatvam upāgatāḥ smaḥ // AJm_8.6 //	na santi ca eṣām atha ca adya sarve vyartha abhidhāna tvam upāgatāḥ smaḥ 
SA_T09_ajm_u-897	atha te yakṣā brāhmaṇavarṇam ātmānam abhinirmāya samanucaranto dadṛśuḥ pratyaraṇyacaram	atha te yakṣāḥ brāhmaṇa varṇam ātmānam abhinirmāya samanucarantaḥ dadṛśuḥ prati araṇya caram 
SA_T09_ajm_u-898	anyatamaṃ gopālakaṃ saśādvale chāyādrumamūle sopānatkaṃ saṃniṣaṇṇaṃ sapallavair vanatarukusumair	anyatamam gopālakam sa śādvale chāyā druma mūle sa upānatkam saṃniṣaṇṇam sa pallavaiḥ vana taru kusumaiḥ 
SA_T09_ajm_u-899	viracitāṃ mālām udvahantaṃ dakṣiṇato vinyastadaṇḍaparaśum ekākinaṃ rajjuvartanavyāpṛtaṃ	viracitām mālām udvahantam dakṣiṇatas vinyasta daṇḍa paraśum ekākinam rajju vartana vyāpṛtam 
SA_T09_ajm_u-900	prakṣveḍitavilāsena gāyantam āsīnaṃ samupetya cainam ūcuḥ /	prakṣveḍita vilāsena gāyantam āsīnam samupetya ca enam ūcuḥ 
SA_T09_ajm_u-901	bho gavāṃ saṃrakṣaṇādhikṛta /	bho gavām saṃrakṣaṇa adhikṛta 
SA_T09_ajm_u-902	evaṃ vivikte nirjanasaṃpāte 'sminn araṇye vicarann ekākī kathaṃ na bibheṣīti //	evam vivikte nirjana saṃpāte smin araṇye vicaran ekākī katham na bibheṣi iti 
SA_T09_ajm_u-903	sa tān ullokyābravīt /	sa tān ullokya abravīt 
SA_T09_ajm_u-904	kuto vā bhetavyam iti //	kutas vā bhetavyam iti 
SA_T09_ajm_u-905	yakṣā ūcuḥ /	yakṣāḥ ūcuḥ 
SA_T09_ajm_u-906	kiṃ tvayā na śrutapūrvā rakṣasāṃ piśācānāṃ vā nisargaraudrā prakṛtiḥ /	kim tvayā na śruta pūrvā rakṣasām piśācānām vā nisarga raudrā prakṛtiḥ 
SA_T09_ajm_u-907	sahāyamadhye 'pi hi vartamāno vidyātapaḥsvastyayanair upetaḥ /	sahāya madhye pi hi vartamānaḥ vidyā tapaḥ svastyayanaiḥ upetaḥ 
SA_T09_ajm_u-908	yebhyaḥ kathaṃ cit parimokṣam eti śauryād avajñātabhayo 'pi lokaḥ // AJm_8.7 //	yebhyaḥ katham cit parimokṣam eti śauryāt avajñāta bhayaḥ api lokaḥ 
SA_T09_ajm_u-909	tebhyo nṛmedaḥpiśitāśanebhyaḥ kathaṃ bhayaṃ te 'sti na rākṣasebhyaḥ /	tebhyaḥ nṛ medaḥ piśita aśanebhyaḥ katham bhayam te sti na rākṣasebhyaḥ 
SA_T09_ajm_u-910	viviktagambhīrabhayānakeṣu sahāyahīnasya vanāntareṣu // AJm_8.8 //	vivikta gambhīra bhayānakeṣu sahāya hīnasya vana antareṣu 
SA_T09_ajm_u-911	ity ukte sa gopālakaḥ prahasyainān uvāca /	iti ukte sa gopālakaḥ prahasya enān uvāca 
SA_T09_ajm_u-912	janaḥ svastyayanenāyaṃ mahatā paripālyate /	janaḥ svastyayanena ayam mahatā paripālyate 
SA_T09_ajm_u-913	devendrair apy aśakyo 'yaṃ kiṃ punaḥ piśitāśanaiḥ // AJm_8.9 //	deva indraiḥ api aśakyaḥ yam kim punar piśita aśanaiḥ 
SA_T09_ajm_u-914	tena geha ivāraṇye rātrāv api yathā divā /	tena gehe iva araṇye rātrau api yathā divā 
SA_T09_ajm_u-915	janānta iva caiko 'pi nirbhayo vicarāmy aham // AJm_8.10 //	jana antaḥ iva nirbhayaḥ vicarāmi aham 
SA_T09_ajm_u-916	athainaṃ te yakṣāḥ kautūhalaprābalyāt sādaram upavatsayanta ivocuḥ /	athā enam te yakṣāḥ kautūhala prābalyāt sa ādaram upavatsayantaḥ iva ūcuḥ 
SA_T09_ajm_u-917	tat kathaya kathaya tāvad bhadra kīdṛśo 'yaṃ yuṣmākaṃ svastyayanaviśeṣa iti //	tat kathaya kathaya tāvat bhadra kīdṛśaḥ yam yuṣmākam svastyayana viśeṣaḥ iti 
SA_T09_ajm_u-918	sa tān prahasann uvāca /	sa tān prahasan uvāca 
SA_T09_ajm_u-919	śrūyatāṃ yādṛśo 'smākam atyadbhutaḥ svastyayanaviśeṣaḥ /	śrūyatām smākam ati adbhutaḥ svastyayana viśeṣaḥ 
SA_T09_ajm_u-920	kanakagiriśilāviśālavakṣāḥ śaradamalendumanojñavaktraśobhaḥ /	kanaka giri śilā viśāla vakṣāḥ śarad amala indu manojña vaktra śobhaḥ 
SA_T09_ajm_u-921	kanakaparighapīnalambabāhur vṛṣabhanibhekṣaṇavikramo narendraḥ // AJm_8.11 //	kanaka parigha pīna lamba bāhuḥ vṛṣabha nibha īkṣaṇa vikramaḥ narendraḥ 
SA_T09_ajm_u-922	īdṛśo 'smākaṃ svastyayanaviśeṣa ity uktvā sāmarṣavismayas tān yakṣān avekṣamāṇaḥ punar uvāca /	īdṛśaḥ smākam svastyayana viśeṣaḥ iti uktvā sa amarṣa vismayaḥ tān yakṣān avekṣamāṇaḥ punar uvāca 
SA_T09_ajm_u-923	āścaryaṃ batedam /	āścaryam bata idam 
SA_T09_ajm_u-924	evaṃ prakāśo nṛpatiprabhāvaḥ kathaṃ nu vaḥ śrotrapathaṃ na yātaḥ /	evam prakāśaḥ nṛpati prabhāvaḥ katham nu vaḥ śrotra patham na yātaḥ 
SA_T09_ajm_u-925	atyadbhutatvād athavā śruto 'pi bhavatsu vipratyayato na rūḍhaḥ // AJm_8.12 //	ati adbhuta tvāt athavā śrutaḥ pi bhavatsu vipratyayataḥ na rūḍhaḥ 
SA_T09_ajm_u-926	śaṅke guṇānveṣaṇaviklavo vā deśe jano 'sāv akutūhalo vā /	śaṅke guṇa anveṣaṇa viklavaḥ vā deśe a kutūhalaḥ vā 
SA_T09_ajm_u-927	vivarjito bhāgyaparikṣayād vā kīrtyā narendrasya yato 'bhyupaitha // AJm_8.13 //	vivarjitaḥ bhāgya parikṣayāt vā kīrtyā narendrasya yatas bhyupaitha 
SA_T09_ajm_u-928	tad asti vo bhāgyaśeṣaṃ yat tādṛśād deśakāntārād ihāgatāḥ stha //	tat asti vaḥ bhāgya śeṣam yat tādṛśāt deśa kāntārāt iha āgatāḥ stha 
SA_T09_ajm_u-929	yakṣā ūcuḥ /	yakṣāḥ ūcuḥ 
SA_T09_ajm_u-930	bhadra kiṃkṛto 'yam asya rājñaḥ prabhāvo yad asyāmānuṣā na prasahante viṣayanivāsinaṃ janaṃ hiṃsitum iti /	bhadra kiṃkṛtaḥ yam asya rājñaḥ prabhāvaḥ yat asya amānuṣāḥ na prasahante viṣaya nivāsinam janam hiṃsitum iti 
SA_T09_ajm_u-931	gopālaka uvāca /	gopālakaḥ uvāca 
SA_T09_ajm_u-932	svamāhātmyādhigataḥ prabhāvo 'yam asmākaṃ mahārājasya /	sva māhātmya adhigataḥ prabhāvaḥ yam asmākam mahā rājasya 
SA_T09_ajm_u-933	paśyata brāhmaṇāḥ /	paśyata brāhmaṇāḥ 
SA_T09_ajm_u-934	maitrī tasya balaṃ dhvajāgraśabalaṃ tv ācāramātraṃ balaṃ nāsau vetti ruṣaṃ na cāha paruṣaṃ samyak ca gāṃ rakṣati /	maitrī tasya balam dhvaja agra śabalam tu ācāra mātram balam na asau vetti ruṣam na ca āha paruṣam samyak ca gām rakṣati 
SA_T09_ajm_u-935	dharmas tasya nayo na nītinikṛtiḥ pūjārtham arthaḥ satām ity āścaryamayo 'pi durjanadhanaṃ garvaṃ ca nālambate // AJm_8.14 //	dharmaḥ tasya nayaḥ na nīti nikṛtiḥ pūjā artham arthaḥ satām iti durjana dhanam garvam ca nā ālambate 
SA_T09_ajm_u-936	evamādiguṇaśatasamudito 'yam asmākaṃ svāmī /	evamādi guṇa śata samuditaḥ yam asmākam svāmī 
SA_T09_ajm_u-937	tenāsya na prasahante viṣayanivāsinaṃ janam upadravāḥ /	tena asya na prasahante viṣaya nivāsinam janam upadravāḥ 
SA_T09_ajm_u-938	api ca kiyad ahaṃ vaḥ śakṣyāmi vaktum /	api ca kiyat aham vaḥ śakṣyāmi vaktum 
SA_T09_ajm_u-939	nṛpatiguṇaśravaṇakutūhalais tu bhavadbhir nagaram eva yuktaṃ praveṣṭuṃ syāt /	nṛpati guṇa śravaṇa kutūhalaiḥ tu bhavadbhiḥ nagaram eva yuktam praveṣṭum syāt 
SA_T09_ajm_u-940	tatra hi bhavantaḥ svadharmānurāgād vyavasthitāryamaryādaṃ nityakṣemasubhikṣatvāt	tatra hi bhavantaḥ svadharma anurāgāt vyavasthita ārya maryādam nitya kṣema subhikṣa tvāt 
SA_T09_ajm_u-941	pramuditasamṛddham anuddhatodāttaveṣam abhyāgatātithijanaviśeṣavatsalaṃ nṛpatiguṇākṣiptahṛdayaṃ	pramudita samṛddham anuddhata udātta veṣam abhyāgata atithi jana viśeṣa vatsalam nṛpati guṇa ākṣipta hṛdayam 
SA_T09_ajm_u-942	tatkīrtyāśrayāḥ stutīr maṅgalam iva svastyayanam iva ca praharṣād abhyasyantaṃ janaṃ	tad kīrti āśrayāḥ stutīḥ maṅgalam iva svastyayanam iva ca praharṣāt abhyasyantam janam 
SA_T09_ajm_u-943	dṛṣṭvā rājño guṇavistaram anumāsyante /	dṛṣṭvā rājñaḥ guṇa vistaram anumāsyante 
SA_T09_ajm_u-944	satyāṃ ca guṇabahumānodbhāvanāyāṃ taddidṛkṣāyām avaśyaṃ tadguṇapratyakṣiṇo bhaviṣyatheti //	satyām ca guṇa bahu māna udbhāvanāyām tad didṛkṣāyām avaśyam tad guṇa pratyakṣiṇaḥ bhaviṣyatha iti 
SA_T09_ajm_u-945	atha te yakṣāḥ svaprabhāvapratīghātāt tasmin rājani sā marṣahṛdayā bhāvaprayuktayāpi yuktayā tayā tathyayā guṇakathayā naiva mārdavam upajagmuḥ	atha te yakṣāḥ sva prabhāva pratīghātāt tasmin rājani sā marṣa hṛdayā bhāva prayuktayā api yuktayā tayā tathyayā guṇa kathayā nā eva mārdavam upajagmuḥ 
SA_T09_ajm_u-946	prāyeṇa khalu mandānām amarṣajvalitaṃ manaḥ /	prāyeṇa khalu mandānām amarṣa jvalitam manaḥ 
SA_T09_ajm_u-947	yasmin vastuni tatkīrtyā tad viśeṣeṇa dahyate // AJm_8.15 //	yasmin vastuni tad kīrtyā tat viśeṣeṇa dahyate 
SA_T09_ajm_u-948	pradānapriyatāṃ tu samabhivīkṣya rājñas te yakṣās tadapakāracikīrṣavaḥ samabhigamya rājānaṃ saṃdarśanakāle bhojanam ayācanta //	pradāna priya tām tu samabhivīkṣya rājñaḥ te yakṣāḥ tad apakāra cikīrṣavaḥ samabhigamya rājānam saṃdarśana kāle bhojanam ayācanta 
SA_T09_ajm_u-949	atha sa rājā pramuditamanās tadadhikṛtān puruṣān samādideśa /	atha sa rājā pramudita manāḥ tad adhikṛtān puruṣān samādideśa 
SA_T09_ajm_u-950	kṣipram abhirucitaṃ bhojanaṃ brāhmaṇebhyo dīyatām iti //	kṣipram abhirucitam bhojanam brāhmaṇebhyaḥ dīyatām iti 
SA_T09_ajm_u-951	atha te yakṣāḥ samupahṛtaṃ rājārham api bhojanaṃ haritatṛṇam iva vyāghrā naiva pratyagṛhṇan naivaṃvidhaṃ bhojanaṃ vayam aśnīma iti /	atha te yakṣāḥ samupahṛtam rāja arham api bhojanam harita tṛṇam iva vyāghrāḥ na eva pratyagṛhṇan na evaṃvidham bhojanam vayam aśnīmaḥ iti 
SA_T09_ajm_u-952	tac chrutvā sa rājā samabhigamyainān abravīt /	tat śrutvā sa rājā samabhigamya enān abravīt 
SA_T09_ajm_u-953	atha kīdṛśaṃ bhojanaṃ yuṣmākam upaśete /	atha kīdṛśam bhojanam yuṣmākam upaśete 
SA_T09_ajm_u-954	yāvat tādṛśam anviṣyatām iti // yakṣā ūcuḥ /	yāvat tādṛśam anviṣyatām iti yakṣāḥ ūcuḥ 
SA_T09_ajm_u-955	atyaktoṣmāṇi māṃsāni narāṇāṃ rudhirāṇi ca /	a tyakta ūṣmāṇi māṃsāni narāṇām rudhirāṇi ca 
SA_T09_ajm_u-956	ity annapānaṃ padmākṣa yakṣānām akṣatavrata // AJm_8.16 //	iti anna pānam padma akṣa yakṣānām akṣata vrata 
SA_T09_ajm_u-957	ity uktvā daṃṣṭrākarālavadanāni dīptapiṅgalakekararaudranayanāni cipiṭavirūpaghoṇāni	iti uktvā daṃṣṭrā karāla vadanāni dīpta piṅgala kekara raudra nayanāni cipiṭa virūpa ghoṇāni 
SA_T09_ajm_u-958	jvaladanalakapilakeśaśmaśrūṇi sajalajaladharāndhakārākārāṇi vikṛtabhīṣaṇāni svāny	jvalat anala kapila keśa śmaśrūṇi sa jala jaladhara andhakāra ākārāṇi vikṛta bhīṣaṇāni svāni 
SA_T09_ajm_u-959	eva vapūṃṣi pratyapadyanta /	eva vapūṃṣi pratyapadyanta 
SA_T09_ajm_u-960	samavekṣya cainān sa rājā piśācāḥ khalv ime na mānuṣās tenāsmadīyam annapānaṃ nābhilaṣantīti niścayam upajagāma //	samavekṣya ca enān sa rājā piśācāḥ khalu ime na mānuṣāḥ tena asmadīyam anna pānam na abhilaṣanti iti niścayam upajagāma 
SA_T09_ajm_u-961	atha tasya narendrasya prakṛtyā karuṇātmanaḥ /	atha tasya narendrasya prakṛtyā karuṇa ātmanaḥ 
SA_T09_ajm_u-962	bhūyasī karuṇā teṣu samabhūc chuddhacetasaḥ // AJm_8.17 //	bhūyasī karuṇā teṣu samabhūt śuddha cetasaḥ 
SA_T09_ajm_u-963	karuṇaikatānahṛdayaś ca tān yakṣān anuśocan niyatam īdṛśam arthaṃ cintayām āsa /	karuṇā ekatāna hṛdayaḥ ca tān yakṣān anuśocan niyatam īdṛśam artham cintayām āsa 
SA_T09_ajm_u-964	dayāvatas tāvad idam annapānaṃ sudurlabham /	dayāvataḥ tāvat idam anna pānam su durlabham 
SA_T09_ajm_u-965	pratyahaṃ ca tad anveṣyaṃ kiṃ nu duḥkham ataḥ param // AJm_8.18 //	pratyaham ca tat anveṣyam kim nu duḥkham atas param 
SA_T09_ajm_u-966	nirdayasyāpy aśaktasya vighātaikarasaḥ śramaḥ /	nirdayasya api aśaktasya vighāta eka rasaḥ śramaḥ 
SA_T09_ajm_u-967	śaktasyāpy ahitābhyāsāt kiṃ svit kaṣṭataraṃ tataḥ // AJm_8.19 //	śaktasya api ahita abhyāsāt kim svid kaṣṭataram tatas 
SA_T09_ajm_u-968	evaṃvidhāhāraparāyaṇānāṃ kāruṇyaśūnyāśivamānasānām /	evaṃvidha āhāra parāyaṇānām kāruṇya śūnya aśiva mānasānām 
SA_T09_ajm_u-969	pretyeha caiṣāṃ dahatāṃ svam arthaṃ duḥkhāni yāsyanti kadā nu nāśam // AJm_8.20 //	pretya iha ca eṣām dahatām svam artham duḥkhāni yāsyanti kadā nu nāśam 
SA_T09_ajm_u-970	tat katham idānīm aham eṣām āhārasaṃpādanād ekāham api tāvat parahiṃsāpraṇayavighātaṃ kuryām /	tat katham idānīm aham eṣām āhāra saṃpādanāt eka aham api tāvat para hiṃsā praṇaya vighātam kuryām 
SA_T09_ajm_u-971	na hi smarāmy arthitayāgatānām āśāviparyāsahataprabhāṇi /	na hi smarāmi arthi tayā āgatānām āśā viparyāsa hata prabhāṇi 
SA_T09_ajm_u-972	himānilamlāpitapaṅkajānāṃ samānadainyāni mukhāni kartum // AJm_8.21 //	hima anila mlāpita paṅkajānām samāna dainyāni mukhāni kartum 
SA_T09_ajm_u-973	bhavatu / dṛṣṭam /	bhavatu dṛṣṭam 
SA_T09_ajm_u-974	svataḥ śarīrāt sthirapīvarāṇi dāsyāmi māṃsāni saśoṇitāni /	svatas śarīrāt sthira pīvarāṇi dāsyāmi māṃsāni sa śoṇitāni 
SA_T09_ajm_u-975	ato 'nyathā ko hi mama kramaḥ syād ity āgateṣv arthiṣu yuktarūpaḥ // AJm_8.22 //	atas nyathā kaḥ hi mama kramaḥ syāt iti āgateṣu arthiṣu yukta rūpaḥ 
SA_T09_ajm_u-976	svayaṃmṛtānāṃ hi nirūṣmakāṇi bhavanti māṃsāni viśoṇitāni /	svayam mṛtānām hi nirūṣmakāṇi bhavanti māṃsāni viśoṇitāni 
SA_T09_ajm_u-977	priyāṇi caiṣāṃ na hi tāni samyag bubhukṣayā pīḍitavigrahāṇām // AJm_8.23 //	priyāṇi ca eṣām na hi tāni samyak bubhukṣayā pīḍita vigrahāṇām 
SA_T09_ajm_u-978	jīvato 'pi ca kuto 'ham anyasmān māṃsam ādāsye mām abhigamya caite tathaiva kṣuttarṣaparikṣāmanayanavadanā	jīvataḥ ca kutas ham anyasmāt māṃsam ādāsye mām abhigamya ca ete tathā eva kṣudh tarṣa parikṣāma nayana vadanā 
SA_T09_ajm_u-979	niṣphalāśāpraṇayatvād adhikataravighātāturamanasaḥ kathaṃ nāma pratiyāsyanti /	niṣphala āśā praṇaya tvāt adhikatara vighāta ātura manasaḥ katham nāma pratiyāsyanti 
SA_T09_ajm_u-980	tad idam atra prāptakālam /	tat idam atra prāpta kālam 
SA_T09_ajm_u-981	duṣṭavraṇasyeva sadāturasya kaḍevarasyāsya rujākarasya /	duṣṭavraṇasya iva sadā āturasya kaḍevarasya asya rujā karasya 
SA_T09_ajm_u-982	karomi kāryātiśayopayogād atyartharamyaṃ pratikārakhedam // AJm_8.24 //	karomi kārya atiśaya upayogāt atyartha ramyam pratikāra khedam 
SA_T09_ajm_u-983	iti viniścitya sa rājā praharṣodgamāt sphītīkṛtanayanavadanaśobhaḥ svaśarīram upadarśayaṃs tān yakṣān uvāca /	iti viniścitya sa rājā praharṣa udgamāt sphītīkṛta nayana vadana śobhaḥ sva śarīram upadarśayan tān yakṣān uvāca 
SA_T09_ajm_u-984	amūni māṃsāni saśoṇitāni dhṛtāni lokasya hitārtham eva /	amūni māṃsāni sa śoṇitāni dhṛtāni lokasya hita artham eva 
SA_T09_ajm_u-985	yady ātitheyatvam upeyur adya mahodayaḥ so 'bhyudayo mama syāt // AJm_8.25 //	yadi ātitheya tvam upeyuḥ adya mahā udayaḥ saḥ bhyudayaḥ mama syāt 
SA_T09_ajm_u-986	atha te yakṣā jānanto 'pi rājñas tasyādhyāśayam atyadbhutatvād aśraddadhānā rājānam ūcuḥ /	atha te yakṣāḥ jānantaḥ pi rājñaḥ tasya adhyāśayam ati adbhuta tvāt a śraddadhānāḥ rājānam ūcuḥ 
SA_T09_ajm_u-987	arthinātmagate duḥkhe yācñādainyena darśite /	arthinā ātma gate duḥkhe yācñā dainyena darśite 
SA_T09_ajm_u-988	jñātum arhati dātaiva prāptakālam ataḥ param // AJm_8.26 //	jñātum arhati dātā eva prāpta kālam atas param 
SA_T09_ajm_u-989	atha sa rājā 'numatam idam eṣām iti pramuditamanāḥ sirāmokṣaṇārthaṃ vaidyā ājñāpyantām iti samādideśa //	atha sa rājā numatam idam eṣām iti pramudita manāḥ sirā mokṣaṇa artham vaidyāḥ ājñāpyantām iti samādideśa 
SA_T09_ajm_u-990	atha tasya rājño 'mātyāḥ svamāṃsaśoṇitapradānavyavasāyam avetya sasaṃbhramāmarṣavyākulahṛdayā vyaktam īdṛśaṃ kaṃ cid arthaṃ snehavaśād ūcuḥ	atha tasya rājñaḥ mātyāḥ sva māṃsa śoṇita pradāna vyavasāyam avetya sa saṃbhrama amarṣa vyākula hṛdayāḥ vyaktam īdṛśam kam cid artham sneha vaśāt ūcuḥ 
SA_T09_ajm_u-991	nārhati devaḥ pradānaharṣātirabhasād anuraktānāṃ prajānāṃ hitāhitakramam anavekṣitum /	na arhati devaḥ pradāna harṣa ati rabhasāt anuraktānām prajānām hita ahita kramam an avekṣitum 
SA_T09_ajm_u-992	na caitad aviditaṃ devasya yathā	na ca etat a viditam devasya yathā 
SA_T09_ajm_u-993	yad yat prajānām ahitodayāya tat tat priyaṃ mānada rākṣasānām /	yat yat prajānām ahita udayāya tat tat priyam mānada rākṣasānām 
SA_T09_ajm_u-994	paroparodhārjitavṛttituṣṭir evaṃsvabhāvānagha jātir eṣām // AJm_8.27 //	para uparodha arjita vṛtti tuṣṭiḥ evaṃsvabhāvā anagha jātiḥ eṣām 
SA_T09_ajm_u-995	sukheṣv asaktaś ca bibharṣi deva rājyaśriyaṃ lokahitārtham eva /	sukheṣu asaktaḥ ca bibharṣi deva rājya śriyam loka hita artham eva 
SA_T09_ajm_u-996	svamāṃsadānavyavasāyam asmāt svaniścayonmārgam imaṃ vimuñca // AJm_8.28 //	sva māṃsa dāna vyavasāyam asmāt sva niścaya unmārgam imam vimuñca 
SA_T09_ajm_u-997	asaṃśayaṃ na prasahanta ete tvadvīryaguptaṃ naravīra lokam /	asaṃśayam na prasahante ete tvad vīrya guptam nara vīra lokam 
SA_T09_ajm_u-998	anarthapāṇḍityahatās tathā hi nayena vāñchanty anayaṃ prajānām // AJm_8.29 //	anartha pāṇḍitya hatāḥ tathā hi nayena vāñchanti anayam prajānām 
SA_T09_ajm_u-999	medovasādyais tridaśā makheṣu prītiṃ hutāśābhihutair vrajanti /	medaḥ vasā ādyaiḥ tridaśāḥ makheṣu prītim hutāśa abhihutaiḥ vrajanti 
SA_T09_ajm_u-1000	satkārapūtaṃ bhavadīyam annaṃ saṃpannam eṣāṃ kila naiva rucyam // AJm_8.30 //	satkāra pūtam bhavadīyam annam saṃpannam eṣām kila nā eva rucyam 
SA_T09_ajm_u-1001	kāmaṃ nāsmadvidhajanādheyabuddhayo devapādāḥ svakāryānurāgas tv ayam asmān evam upacārapathād bhraṃśayati /	kāmam na asmadvidha janādheya buddhayaḥ deva pādāḥ sva kārya anurāgaḥ tu ayam asmān evam upacāra pathāt bhraṃśayati 
SA_T09_ajm_u-1002	pañcānām amīṣām arthe sakalaṃ jagad anāthīkartavyam iti ko 'yaṃ dharmamārgo devasya /	pañcānām amīṣām arthe sakalam jagat anāthīkartavyam iti kaḥ yam dharma mārgaḥ devasya 
SA_T09_ajm_u-1003	api ca /	api ca 
SA_T09_ajm_u-1004	kiṃkṛteyam asmāsv evaṃ niṣpraṇayatā kena vāsmākaṃ svāmyarthe viniyojyamānāni vinigūḍhapūrvāṇi māṃsaśoṇitāni yad aparikṣīṇeṣv evāmīṣu svāni  #	kiṃkṛtā iyam asmāsu evam niṣpraṇayatā kena vā asmākam svāmi arthe viniyojyamānāni vinigūḍha pūrvāṇi māṃsa śoṇitāni yat a parikṣīṇeṣu eva amīṣu svāni 
SA_T09_ajm_u-1005	devo dātum icchatīti //	devaḥ dātum icchati iti 
SA_T09_ajm_u-1006	atha sa rājā tān amātyān uvāca /	atha sa rājā tān amātyān uvāca 
SA_T09_ajm_u-1007	saṃvidyamānaṃ nāstīti brūyād asmadvidhaḥ katham /	saṃvidyamānam na asti iti brūyāt asmadvidhaḥ katham 
SA_T09_ajm_u-1008	na dadāmīty asabhyaṃ vā vispaṣṭam api yācitaḥ // AJm_8.31 //	na dadāmi iti asabhyam vā vispaṣṭam api yācitaḥ 
SA_T09_ajm_u-1009	dharmavyavasthāsu puraḥsaraḥ san svayaṃ vrajeyaṃ yadi kāpathena /	dharma vyavasthāsu puraḥsaraḥ san svayam vrajeyam yadi kāpathena 
SA_T09_ajm_u-1010	asmadgatācārapathānugānāṃ bhaved avasthā mama kā prajānām // AJm_8.32 //	asmad gata ācāra patha anugānām bhavet avasthā mama kā prajānām 
SA_T09_ajm_u-1011	yataḥ prajā eva samīkṣamāṇaḥ sāraṃ śarīrād aham uddhariṣye /	yatas prajāḥ eva samīkṣamāṇaḥ sāram śarīrāt aham uddhariṣye 
SA_T09_ajm_u-1012	kaś ca prabhāvo jagadarthasādhur mātsaryahāryālpahṛdo mama syāt // AJm_8.33 //	kaḥ ca prabhāvaḥ jagat artha sādhuḥ mātsarya hārya alpa hṛdaḥ mama syāt 
SA_T09_ajm_u-1013	yad api cāsmatpremabahumānāvarjitaṃ praṇayaviśrambhagarbham abhidhīyate bhavadbhiḥ	yat api ca asmad prema bahu māna āvarjitam praṇaya viśrambha garbham abhidhīyate bhavadbhiḥ 
SA_T09_ajm_u-1014	kiṃkṛteyam asmāsv evaṃ niṣpraṇayatā yad aparikṣīṇeṣv eva no māṃsaśoṇiteṣu svāni devo	kiṃkṛtā iyam asmāsu evam niṣpraṇaya tā yat a parikṣīṇeṣu eva naḥ māṃsa śoṇiteṣu svāni 
SA_T09_ajm_u-1015	dātum icchatīty atra vo 'nuneṣyāmi /	dātum icchati iti atra vaḥ nuneṣyāmi 
SA_T09_ajm_u-1016	na khalu me yuṣmāsu pratihataviṣayaḥ praṇayamārgo viśrambhavirahāt pariśaṅkāgahanaduravagāho vā / kiṃ tu	na khalu me yuṣmāsu pratihata viṣayaḥ praṇaya mārgaḥ viśrambha virahāt pariśaṅkā gahana duravagāhaḥ vā kim tu 
SA_T09_ajm_u-1017	dhane tanutvaṃ kramaśo gate vā bhāgyānuvṛttyā kṣayam āgate vā /	dhane tanu tvam kramaśas gate vā bhāgya anuvṛttyā kṣayam āgate vā 
SA_T09_ajm_u-1018	vijṛmbhamāṇapraṇayaḥ suhṛtsu śobheta na sphītadhanaḥ kṛśeṣu // AJm_8.34 //	vijṛmbhamāṇa praṇayaḥ suhṛtsu śobheta na sphīta dhanaḥ kṛśeṣu 
SA_T09_ajm_u-1019	vivardhiteṣv arthijanārtham eva saṃvidyamāneṣu ca me bṛhatsu /	vivardhiteṣu arthi jana artham eva saṃvidyamāneṣu ca me bṛhatsu 
SA_T09_ajm_u-1020	gātreṣu māṃsopacayonnateṣu yuṣmāsv api syāt praṇayo virūpaḥ // AJm_8.35 //	gātreṣu māṃsa upacaya unnateṣu yuṣmāsu api syāt praṇayaḥ virūpaḥ 
SA_T09_ajm_u-1021	asaṃstutānām api ca kṣameya pīḍāṃ kathaṃ kaiva kathā bhavatsu /	a saṃstutānām api ca kṣameya pīḍām katham kā eva kathā bhavatsu 
SA_T09_ajm_u-1022	svāny eva māṃsāni yato 'smi ditsur māṃ caiva yācanta ime na yuṣmān // AJm_8.36 //	svāni eva māṃsāni yatas smi ditsuḥ mām ca eva yācante ime na yuṣmān 
SA_T09_ajm_u-1023	tad alam asmadatisnehād dharmavighnaniḥsādhvasatayā /	tat alam asmad ati snehāt dharma vighna niḥsādhvasa tayā 
SA_T09_ajm_u-1024	anucitaḥ khalv ayam atrabhavatām asmadartheṣu samudācāraḥ /	anucitaḥ khalu ayam atrabhavatām asmad artheṣu samudācāraḥ 
SA_T09_ajm_u-1025	mīmāṃsitavyam api ca tāvad etat syāt /	mīmāṃsitavyam api ca tāvat etat syāt 
SA_T09_ajm_u-1026	svārtham annādi ditsantaṃ kathaṃ syāt pratiṣedhayan /	sva artham anna ādi ditsantam katham syāt pratiṣedhayan 
SA_T09_ajm_u-1027	sādhuvṛttir asādhur vā prāg evaivaṃvidhaṃ vidhim // AJm_8.37 //	sādhu vṛttiḥ asādhuḥ vā prāk eva evaṃvidham vidhim 
SA_T09_ajm_u-1028	tad alam anenātra vo nirbandhena /	tat alam anena atra vaḥ nirbandhena 
SA_T09_ajm_u-1029	nyāyopaparīkṣayā kriyatām asmatsācivyasadṛśam unmārgāvaraṇaṃ manasaḥ /	nyāya upaparīkṣayā kriyatām asmad sācivya sadṛśam unmārga āvaraṇam manasaḥ 
SA_T09_ajm_u-1030	anumodanānuguṇavacasaḥ khalv atrabhavantaḥ śobheran naivam adhīranayanāḥ / kutaḥ /	anumodanā anuguṇa vacasaḥ khalu atrabhavantaḥ śobheran na evam adhīra nayanāḥ kutas 
SA_T09_ajm_u-1031	naikopayogasya dhanasya tāvan na pratyahaṃ yācanakā bhavanti /	na eka upayogasya dhanasya tāvat na pratyaham yācanakāḥ bhavanti 
SA_T09_ajm_u-1032	evaṃvidhas tv arthijano 'dhigantuṃ na daivatārādhanayāpi śakyaḥ // AJm_8.38 //	evaṃvidhaḥ tu arthi janaḥ dhigantum na daivata ārādhanayā api śakyaḥ 
SA_T09_ajm_u-1033	evaṃvidhe cārthijane 'bhyupete dehe vināśiny asukhāspade ca /	evaṃvidhe ca arthi jane bhyupete dehe vināśini asukha āspade ca 
SA_T09_ajm_u-1034	vimarśamārgo 'py anudāttatā syān mātsaryadainyaṃ tu parā tamisrā // AJm_8.39 //	anudātta tā syāt mātsarya dainyam tu parā tamisrā 
SA_T09_ajm_u-1035	tan na māṃ vārayitum arhanty atrabhavanta ity anunīya sa rājā svāṃ parṣadam āhūya vaidyān pañca sirāḥ svaśarīre mokṣayitvā tān yakṣān uvāca	tat na mām vārayitum arhanti atrabhavantaḥ iti anunīya sa rājā svām parṣadam āhūya vaidyān pañca sirāḥ sva śarīre mokṣayitvā tān yakṣān uvāca 
SA_T09_ajm_u-1036	dharmakarmaṇi sācivyaṃ prītiṃ ca paramāṃ mama /	dharma karmaṇi sācivyam prītim ca paramām mama 
SA_T09_ajm_u-1037	bhavantaḥ kartum arhanti dehasyāsya pratigrahāt // AJm_8.40 //	bhavantaḥ kartum arhanti dehasya asya pratigrahāt 
SA_T09_ajm_u-1038	te tathety uktvāñjalipuṭair eva rājño raktacandanarasābhitāmraṃ rudhiraṃ pātum upacakramire /	te tathā iti uktvā añjali puṭaiḥ eva rājñaḥ raktacandana rasa abhitāmram rudhiram pātum upacakramire 
SA_T09_ajm_u-1039	sa pīyamānakṣatajaḥ kṣitīśaḥ kṣapācarair hemavapuś cakāśe /	sa pīyamāna kṣatajaḥ kṣitīśaḥ kṣapācaraiḥ hema vapuḥ cakāśe 
SA_T09_ajm_u-1040	saṃdhyānuraktair jalabhāranamraiḥ payodharair merur ivopagūḍhaḥ // AJm_8.41 //	saṃdhyā anuraktaiḥ jala bhāra namraiḥ payodharaiḥ meruḥ iva upagūḍhaḥ 
SA_T09_ajm_u-1041	prītiprakarṣād dhṛtisaṃpadā ca vapurguṇād eva ca tasya rājñaḥ /	prīti prakarṣāt dhṛti saṃpadā ca vapuḥ guṇāt eva ca tasya rājñaḥ 
SA_T09_ajm_u-1042	mamlau na gātraṃ na mumūrcha cetaḥ saṃcikṣiye na kṣatajaṃ kṣarad vā // AJm_8.42 //	mamlau na gātram na mumūrcha cetaḥ saṃcikṣiye na kṣatajam kṣarat vā 
SA_T09_ajm_u-1043	vinītatarṣaklamās tu te yakṣāḥ paryāptam aneneti rājānam ūcuḥ //	vinīta tarṣa klamāḥ tu te yakṣāḥ paryāptam anena iti rājānam ūcuḥ 
SA_T09_ajm_u-1044	anekaduḥkhāyatane śarīre sadā kṛtaghne 'pi narādhipasya /	aneka duḥkha āyatane śarīre sadā kṛtaghne narādhipasya 
SA_T09_ajm_u-1045	gate 'rthisaṃmānanasādhanatvaṃ harṣānukūlaṃ grahaṇaṃ babhūva // AJm_8.43 //	gate rthi saṃmānana sādhana tvam harṣa anukūlam grahaṇam babhūva 
SA_T09_ajm_u-1046	atha sa rājā praharṣaprabodhād adhikataranayanavadanaprasādo nīlotpaladalanīlavimalapattraṃ	atha sa rājā praharṣa prabodhāt adhikatara nayana vadana prasādaḥ nīlotpala dala nīla vimala pattram 
SA_T09_ajm_u-1047	ratnaprabhodbhāsuraruciratsaruṃ niśitaṃ nistriṃśam ādāya svamāṃsāni cchittvā cchittvā	ratna prabhā udbhāsura rucira tsarum niśitam nistriṃśam ādāya sva māṃsāni chittvā chittvā 
SA_T09_ajm_u-1048	tebhyaḥ prāyacchat /	tebhyaḥ prāyacchat 
SA_T09_ajm_u-1049	hriyamāṇāvakāśaṃ tu dānaprītyā punaḥ punaḥ /	hriyamāṇa avakāśam tu dāna prītyā punar punar 
SA_T09_ajm_u-1050	na prasehe manas tasya cchedaduḥkhaṃ vigāhitum // AJm_8.44 //	na prasehe manaḥ tasya cheda duḥkham vigāhitum 
SA_T09_ajm_u-1051	ākṛṣyamāṇaṃ śitaśastrapātaiḥ prītyā punar dūram apāsyamānam /	ākṛṣyamāṇam śita śastra pātaiḥ prītyā punar dūram apāsyamānam 
SA_T09_ajm_u-1052	khedālasatvād iva tasya duḥkhaṃ manaḥsamutsarpaṇamandam āsīt // AJm_8.45 //	kheda alasa tvāt iva tasya duḥkham manaḥ samutsarpaṇa mandam āsīt 
SA_T09_ajm_u-1053	sa prītimān eva niśācarāṃs tān saṃtarpayan svaiḥ piśitais tathāsa /	sa prītimān eva niśācarān tān saṃtarpayan svaiḥ piśitaiḥ tathā āsa 
SA_T09_ajm_u-1054	krūrāṇi teṣām api mānasāni yenāsur āviṣkṛtamārdavāni // AJm_8.46 //	krūrāṇi teṣām api mānasāni yena āsuḥ āviṣkṛta mārdavāni 
SA_T09_ajm_u-1055	dharmapriyatvāt karuṇāvaśād vā tyajan parārthe priyam ātmadeham /	dharma priya tvāt karuṇā vaśāt vā tyajan para arthe priyam ātma deham 
SA_T09_ajm_u-1056	dveṣāgnidagdhāny api mānasāni prasādasāvarṇyanavāni kuryāt // AJm_8.47 //	dveṣa agni dagdhāni api mānasāni prasāda sāvarṇya navāni kuryāt 
SA_T09_ajm_u-1057	atha te yakṣās taṃ rājānaṃ svamāṃsotkartanaparaṃ tathaivāskhalitavadanaprasādam avikampyamānaṃ māṃsacchedavedanābhir abhivīkṣya paraṃ prasādaṃ  #	atha te yakṣāḥ tam rājānam sva māṃsa utkartana param tathā eva a skhalita vadana prasādam a vikampyamānam māṃsa cheda vedanābhiḥ abhivīkṣya param prasādam 
SA_T09_ajm_u-1058	vismayaṃ copajagmuḥ /	vismayam ca upajagmuḥ 
SA_T09_ajm_u-1059	āścaryam adbhutam aho bata kiṃ svid etat satyaṃ na veti samudīrṇavicāraharṣāḥ /	āścaryam adbhutam aho bata kim svid etat satyam na vā iti samudīrṇa vicāra harṣāḥ 
SA_T09_ajm_u-1060	rājany amarṣam upamṛdya manaḥprasādaṃ tatsaṃstutipraṇatibhiḥ prathayāṃ babhūvuḥ // AJm_8.48 //	rājani amarṣam upamṛdya manaḥ prasādam tad saṃstuti praṇatibhiḥ babhūvuḥ 
SA_T09_ajm_u-1061	alam alaṃ deva /	alam alam deva 
SA_T09_ajm_u-1062	viramyatāṃ svaśarīrapīḍāprasaṅgāt /	viramyatām sva śarīra pīḍā prasaṅgāt 
SA_T09_ajm_u-1063	saṃtarpitāḥ smas tavānayātyadbhutayā yācanakajanamanoharayā pratipattyeti sasaṃbhramāḥ sapraṇāmaṃ vinivārya rājānaṃ prasādāśrupariṣiktavadanāḥ  #	saṃtarpitāḥ smaḥ tava anayā ati adbhutayā yācanaka jana manoharayā pratipattyā iti sa saṃbhramāḥ sa praṇāmam vinivārya rājānam prasāda aśru pariṣikta vadanāḥ 
SA_T09_ajm_u-1064	sabahumānam udīkṣamāṇāḥ punar ūcuḥ /	sa bahu mānam udīkṣamāṇāḥ punar ūcuḥ 
SA_T09_ajm_u-1065	sthāne bhaktivaśena gacchati janas tvatkīrtivācālatāṃ sthāne śrīḥ paribhūya paṅkajavanaṃ tvatsaṃśrayaślāghinī /	sthāne bhakti vaśena gacchati janaḥ tvad kīrti vācāla tām sthāne śrīḥ paribhūya paṅkaja vanam tvad saṃśraya ślāghinī 
SA_T09_ajm_u-1066	vyaktaṃ śakrasanāthatām api gatā tvadvīryaguptām imāṃ dyauḥ paśyaty uditaspṛhā vasumatīṃ no ced aho vañcyate // AJm_8.49 //	vyaktam śakra sanātha tām api gatā tvad vīrya guptām imām dyauḥ paśyati udita spṛhāḥ vasumatīm no ced aho vañcyate 
SA_T09_ajm_u-1067	kiṃ bahunā / evaṃvidhajanābhyupapannaḥ sabhāgyaḥ khalu manuṣyalokaḥ /	kim bahunā evaṃvidha jana abhyupapannaḥ sabhāgyaḥ khalu manuṣya lokaḥ 
SA_T09_ajm_u-1068	yuṣmadāyāsābhyanumodanāt tu vayam atra dagdhāḥ /	yuṣmad āyāsa abhyanumodanāt tu vayam atra dagdhāḥ 
SA_T09_ajm_u-1069	bhavadvidhajanāpāśrayāc chakya itthaṃgatair apy ātmā samuddhartum iti svaduṣkṛtapratīkārāśayā pṛcchāmaḥ /	bhavadvidha jana apāśrayāt śakyaḥ itthaṃgataiḥ api ātmā samuddhartum iti sva duṣkṛta pratīkāra āśayā pṛcchāmaḥ 
SA_T09_ajm_u-1070	anādṛtya sukhaprāptām anuraktāṃ nṛpaśriyam /	an ādṛtya sukha prāptām anuraktām nṛpa śriyam 
SA_T09_ajm_u-1071	kiṃ tad atyadbhutaṃ sthānaṃ pathānena yad icchasi // AJm_8.50 //	kim tat ati adbhutam sthānam pathā anena yat icchasi 
SA_T09_ajm_u-1072	sarvakṣitipatitvaṃ nu dhaneśatvam athendratām /	sarva kṣitipati tvam nu dhaneśa tvam atha indra tām 
SA_T09_ajm_u-1073	brahmabhūyaṃ vimokṣaṃ vā tapasānena kāṅkṣasi // AJm_8.51 //	brahma bhūyam vimokṣam vā tapasā anena kāṅkṣasi 
SA_T09_ajm_u-1074	asya hi vyavasāyasya na dūrataram īpsitam /	asya hi vyavasāyasya na dūrataram īpsitam 
SA_T09_ajm_u-1075	śrotavyaṃ cet tad asmābhir vaktum arhati no bhavān // AJm_8.52 //	śrotavyam ced tat asmābhiḥ vaktum arhati naḥ bhavān 
SA_T09_ajm_u-1076	rājovāca / śrūyatāṃ yadartho 'yaṃ mamābhyudyamaḥ /	rājā uvāca śrūyatām yad arthaḥ yam mama abhyudyamaḥ 
SA_T09_ajm_u-1077	prayatnalabhyā yad ayatnanāśinī na tṛptisaukhyāya kutaḥ praśāntaye /	prayatna labhyā yat ayatna nāśinī na tṛpti saukhyāya kutas praśāntaye 
SA_T09_ajm_u-1078	bhavāśrayā saṃpad ato na kāmaye surendralakṣmīm api kiṃ batetarām // AJm_8.53 //	bhava āśrayā saṃpad atas na kāmaye sura indra lakṣmīm api kim bata itarām 
SA_T09_ajm_u-1079	na cātmaduḥkhakṣayamātrakeṇa me prayāti saṃtoṣapathena mānasam /	na ca ātma duḥkha kṣaya mātrakeṇa me prayāti saṃtoṣa pathena mānasam 
SA_T09_ajm_u-1080	amūn anāthān abhivīkṣya dehinaḥ prasaktatīvravyasanaśramāturān // AJm_8.54 //	amūn anāthān abhivīkṣya dehinaḥ prasakta tīvra vyasana śrama āturān 
SA_T09_ajm_u-1081	anena puṇyena tu sarvadarśitām avāpya nirjitya ca doṣavidviṣaḥ /	anena puṇyena tu sarva darśi tām avāpya nirjitya ca doṣa vidviṣaḥ 
SA_T09_ajm_u-1082	jarārujāmṛtyumahormisaṃkulāt samuddhareyaṃ bhavasāgarāj jagat // AJm_8.55 //	jarā rujā mṛtyu mahā ūrmi saṃkulāt samuddhareyam bhava sāgarāt jagat 
SA_T09_ajm_u-1083	atha te yakṣāḥ prasādasaṃhṛṣitatanūruhāḥ praṇamya rājānam ūcuḥ /	atha te yakṣāḥ prasāda saṃhṛṣita tanūruhāḥ praṇamya rājānam ūcuḥ 
SA_T09_ajm_u-1084	upapannarūpam evaṃvidhasya vyavasāyātiśayasyedaṃ karma /	upapanna rūpam evaṃvidhasya vyavasāya atiśayasya idam karma 
SA_T09_ajm_u-1085	tan na dūre bhavadvidhānām abhiprāyasaṃpad iti niścitamanaso vijñāpayām āsuḥ /	tat na dūre bhavadvidhānām abhiprāya saṃpad iti niścita manasaḥ vijñāpayām āsuḥ 
SA_T09_ajm_u-1086	kāmaṃ lokahitāyaiva tava sarvo 'yam udyamaḥ /	kāmam loka hitāya eva tava sarvaḥ yam udyamaḥ 
SA_T09_ajm_u-1087	svahitātyādaras tv eṣa smartum arhasi nas tadā // AJm_8.56 //	sva hita atyādaraḥ tu eṣa smartum arhasi naḥ tadā 
SA_T09_ajm_u-1088	ajñānāc ca yad asmābhir evam āyāsito bhavān /	ajñānāt ca yat asmābhiḥ evam āyāsitaḥ bhavān 
SA_T09_ajm_u-1089	svam apy artham apaśyadbhir mṛṣyatām eva tac ca naḥ // AJm_8.57 //	svam api artham a paśyadbhiḥ mṛṣyatām eva tat ca naḥ 
SA_T09_ajm_u-1090	ājñām api ca tāvan nas tvam anugrahapaddhatim /	ājñām api ca tāvat naḥ tvam anugraha paddhatim 
SA_T09_ajm_u-1091	sacivānām iva sveṣāṃ viśrabdhaṃ dātum arhasi // AJm_8.58 //	sacivānām iva sveṣām viśrabdham dātum arhasi 
SA_T09_ajm_u-1092	atha sa rājā prasādamṛdūkṛtahṛdayān matvainān uvāca /	atha sa rājā prasāda mṛdūkṛta hṛdayān matvā enān uvāca 
SA_T09_ajm_u-1093	upakāraḥ khalv ayaṃ nāyāso mamety alam atrākṣamāśaṅkayā / api ca /	upakāraḥ khalu ayam na āyāsaḥ mama iti alam atra akṣamā śaṅkayā api ca 
SA_T09_ajm_u-1094	evaṃvidhe dharmapathe sahāyān kiṃ vismariṣyāmy adhigamya bodhim /	evaṃvidhe dharma pathe sahāyān kim vismariṣyāmi adhigamya bodhim 
SA_T09_ajm_u-1095	yuṣmākam eva prathamaṃ kariṣye vimokṣadharmāmṛtasaṃvibhāgam // AJm_8.59 //	yuṣmākam eva prathamam kariṣye vimokṣa dharma amṛta saṃvibhāgam 
SA_T09_ajm_u-1096	asmatpriyaṃ cābhisamīkṣamāṇair hiṃsā bhavadbhir viṣavad vivarjyā /	asmad priyam ca abhisamīkṣamāṇaiḥ hiṃsā bhavadbhiḥ viṣa vat vivarjyā 
SA_T09_ajm_u-1097	lobhaḥ paradravyaparigraheṣu vāg garhitā madyamayaś ca pāpmā // AJm_8.60 //	lobhaḥ para dravya parigraheṣu vāc garhitā madya mayaḥ ca pāpmā 
SA_T09_ajm_u-1098	atha te yakṣās tathety asmai pratiśrutya praṇamya pradakṣiṇīkṛtya cainaṃ tatraivāntardadhire /	atha te yakṣāḥ tathā iti asmai pratiśrutya praṇamya pradakṣiṇīkṛtya ca enam tatra eva antardadhire 
SA_T09_ajm_u-1099	svamāṃsaśoṇitapradānaniścayasamakālam eva tu tasya mahāsattvasya	sva māṃsa śoṇita pradāna niścaya sama kālam eva tu tasya mahāsattvasya 
SA_T09_ajm_u-1100	vikampamānā bahudhā vasuṃdharā vighūrṇayām āsa suvarṇaparvatam /	vikampamānā bahudhā vasuṃdharā vighūrṇayām āsa suvarṇa parvatam 
SA_T09_ajm_u-1101	prasasvanur dundubhayaś ca tadgatā drumāś ca puṣpaṃ sasṛjur vikampanāt // AJm_8.61 //	prasasvanuḥ dundubhayaḥ ca tad gatāḥ drumāḥ ca puṣpam sasṛjuḥ vikampanāt 
SA_T09_ajm_u-1102	tad abhravad vyomani māruteritaṃ patatriseneva vitānavat kva cit /	tat abhra vat vyomani māruta īritam patatri senā iva vitāna vat kva cit 
SA_T09_ajm_u-1103	visṛtya mālā grathiteva kutra cit samaṃ samantān nṛpater vyakīryata // AJm_8.62 //	visṛtya mālā grathitā iva kutra cit samam samantāt nṛpateḥ vyakīryata 
SA_T09_ajm_u-1104	nivārayiṣyann iva medinīpatiṃ samuddhatāvegatayā mahārṇavaḥ /	nivārayiṣyan iva medinīpatim samuddhata āvega tayā mahā arṇavaḥ 
SA_T09_ajm_u-1105	jalaiḥ prakṛtyabhyadhikakramasvanaiḥ prayāṇasaujaskavapur vyarocata // AJm_8.63 //	jalaiḥ prakṛti abhyadhika krama svanaiḥ prayāṇa saujaska vapuḥ vyarocata 
SA_T09_ajm_u-1106	kim etad ity āgatasaṃbhramas tataḥ surādhipas tasya vicintya kāraṇam /	kim etat iti āgata saṃbhramaḥ tatas surādhipaḥ tasya vicintya kāraṇam 
SA_T09_ajm_u-1107	nṛpātyayāśaṅkitatūrṇam āyayau nṛpālayaṃ śokabhayākulākulam // AJm_8.64 //	nṛpa atyaya āśaṅkita tūrṇam āyayau nṛpa ālayam śoka bhaya ākula ākulam 
SA_T09_ajm_u-1108	tathāgatasyāpi tu tasya bhūpater mukhaprasādāt saviśeṣavismayaḥ /	tathāgatasya api tu tasya bhūpateḥ mukha prasādāt sa viśeṣa vismayaḥ 
SA_T09_ajm_u-1109	upetya tatkarma manojñayā girā prasādasaṃharṣavaśena tuṣṭuve // AJm_8.65 //	upetya tat karma manojñayā girā prasāda saṃharṣa vaśena tuṣṭuve 
SA_T09_ajm_u-1110	aho prakarṣo bata sajjanasthiter aho guṇābhyāsavidher udāttatā /	aho prakarṣaḥ bata sat jana sthiteḥ aho guṇa abhyāsa vidheḥ udātta tā 
SA_T09_ajm_u-1111	aho parānugrahapeśalā matis tvadarpaṇān nāthavatī bata kṣitiḥ // AJm_8.66 //	aho para anugraha peśalā matiḥ tvad arpaṇāt nāthavatī bata kṣitiḥ 
SA_T09_ajm_u-1112	ity abhipraśasyainaṃ śakro devendraḥ sadyaḥkṣatarohaṇasamarthair divyamānuṣyakair	iti abhipraśasya enam śakraḥ deva indraḥ sadyaḥkṣata rohaṇa samarthaiḥ divya mānuṣyakaiḥ 
SA_T09_ajm_u-1113	auṣadhaviśeṣair nirvedanaṃ yathāpaurāṇaṃ śarīraṃ kṛtvā dākṣiṇyavinayopacāramadhuraṃ	auṣadha viśeṣaiḥ nirvedanam yathāpaurāṇam śarīram kṛtvā dākṣiṇya vinaya upacāra madhuram 
SA_T09_ajm_u-1114	pratipūjitas tena rājñā svam āvāsaṃ pratijagāma //	pratipūjitaḥ tena rājñā svam āvāsam pratijagāma 
SA_T09_ajm_u-1115	tad evaṃ paraduḥkhāturā nātmasukham avekṣante mahākāruṇikā iti	tat evam para duḥkha āturāḥ na ātma sukham avekṣante mahā kāruṇikāḥ iti 
SA_T09_ajm_u-1116	ko nāma dhanamātrake 'py avekṣāṃ notsraṣṭum arhatīti dāyakajanasamuttejanāyāṃ vācyaṃ karuṇāvarṇe 'pi tathāgatamāhātmye satkṛtya dharmaśravaṇe  #	kaḥ nāma dhanamātrake avekṣām na utsraṣṭum arhati iti dāyaka jana samuttejanāyām vācyam karuṇā varṇe tathāgata māhātmye satkṛtya dharma śravaṇe 
SA_T09_ajm_u-1117	ca /	ca 
SA_T09_ajm_u-1118	yac coktaṃ bhagavatā bahukarāḥ khalv ete pañcakā bhikṣava iti syād etad abhisaṃdhāya /	yat ca uktam bhagavatā bahu karāḥ khalu ete pañcakāḥ bhikṣavaḥ iti syāt etat abhisaṃdhāya 
SA_T09_ajm_u-1119	tena hi samayena te pañca yakṣā babhūvuḥ /	tena hi samayena te pañca yakṣāḥ babhūvuḥ 
SA_T09_ajm_u-1120	teṣāṃ bhagavatā yathāpratijñātam eva prathamaṃ dharmāmṛtasaṃvibhāgaḥ kṛta iti //	teṣām bhagavatā yathāpratijñātam eva prathamam dharma amṛta saṃvibhāgaḥ kṛtaḥ iti 
SA_T09_ajm_u-1121	maitrībalajātakam aṣṭamam //	maitrī bala jātakam aṣṭamam 
SA_T09_ajm_u-1122	9. Viśvaṃtarajātakam	viśvaṃtarajātakam 
SA_T09_ajm_u-1123	na bodhisattvacaritaṃ sukham anumoditum apy alpasattvaiḥ prāg evācaritum //	na bodhisattva caritam sukham anumoditum api alpa sattvaiḥ prāk evā ācaritum 
SA_T09_ajm_u-1124	tadyathānuśrūyate /	tat yathā anuśrūyate 
SA_T09_ajm_u-1125	sātmībhūtendriyajayaḥ parākramanayavinayasaṃpadā samadhigatavijayaśrīr vṛddhopāsananiyamāt	sātmībhūta indriya jayaḥ parākrama naya vinaya saṃpadā samadhigata vijaya śrīḥ vṛddha upāsana niyamāt 
SA_T09_ajm_u-1126	trayyānvīkṣikyor upalabdhārthatattvaḥ svadharmakarmānuraktābhir anudvignasukhocitābhir	trayī ānvīkṣikyoḥ upalabdha artha tattvaḥ svadharma karma anuraktābhiḥ anudvigna sukha ucitābhiḥ 
SA_T09_ajm_u-1127	anuraktābhiḥ prakṛtibhiḥ prakāśyamānadaṇḍanītiśobhaḥ samyakpravṛttavārttāvidhiḥ saṃjayo	anuraktābhiḥ prakṛtibhiḥ prakāśyamāna daṇḍanīti śobhaḥ samyak pravṛtta vārttā vidhiḥ saṃjayaḥ 
SA_T09_ajm_u-1128	nāma śibīnāṃ rājā babhūva /	nāma śibīnām rājā babhūva 
SA_T09_ajm_u-1129	guṇodayair yasya nibaddhabhāvā kulāṅganevāsa narādhipaśrīḥ /	guṇa udayaiḥ yasya nibaddha bhāvā kula aṅganā vāsa narādhipa śrīḥ 
SA_T09_ajm_u-1130	atarkaṇīyānyamahīpatīnāṃ siṃhābhigupteva guhā mṛgāṇām // AJm_9.1 //	a tarkaṇīya anya mahīpatīnām siṃha abhiguptā iva guhā mṛgāṇām 
SA_T09_ajm_u-1131	tapaḥsu vidyāsu kalāsu caiva kṛtaśramā yasya sado 'bhyupetāḥ /	tapaḥsu vidyāsu kalāsu ca eva kṛta śramāḥ yasya sadaḥ bhyupetāḥ 
SA_T09_ajm_u-1132	viśeṣayuktaṃ bahumānam īyuḥ pūjābhir āviṣkriyamāṇasārāḥ // AJm_9.2 //	viśeṣa yuktam bahu mānam īyuḥ pūjābhiḥ āviṣkriyamāṇa sārāḥ 
SA_T09_ajm_u-1133	tasya rājño rājyapratipattyanantaraḥ prathitaguṇagaṇanirantaro viśvaṃtaro nāma putro yuvarājo babhūva /	tasya rājñaḥ rājya pratipatti anantaraḥ prathita guṇa gaṇa nirantaraḥ viśvaṃtaraḥ nāma putraḥ yuvarājaḥ babhūva 
SA_T09_ajm_u-1134	ayam eva sa bhagavāṃs chākyamunis tena samayena /	ayam eva sa bhagavān śākyamuniḥ tena samayena 
SA_T09_ajm_u-1135	yuvāpi vṛddhopaśamābhirāmas tejasvy api kṣāntisukhasvabhāvaḥ /	yuvā api vṛddha upaśama abhirāmaḥ tejasvī api kṣānti sukha svabhāvaḥ 
SA_T09_ajm_u-1136	vidvān api jñānamadānabhijñaḥ śriyā samṛddho 'py avalepaśūnyaḥ // AJm_9.3 //	vidvān api jñāna mada anabhijñaḥ śriyā samṛddhaḥ u pi avalepa śūnyaḥ 
SA_T09_ajm_u-1137	dṛṣṭaprayāmāsu ca dikṣu tasya vyāpte ca lokatritaye yaśobhiḥ /	dṛṣṭa prayāmāsu ca dikṣu tasya vyāpte ca loka tritaye yaśobhiḥ 
SA_T09_ajm_u-1138	babhūva naivānyayaśolavānāṃ prasartum utsāha ivāvakāśaḥ // AJm_9.4 //	babhūva nā eva anya yaśaḥ lavānām prasartum utsāhaḥ iva avakāśaḥ 
SA_T09_ajm_u-1139	amṛṣyamāṇaḥ sa jagadgatānāṃ duḥkhodayānāṃ prabhutāvalepam /	a mṛṣyamāṇaḥ sa jagadgatānām duḥkha udayānām prabhu tā avalepam 
SA_T09_ajm_u-1140	dāneṣuvarṣī karuṇorucāpas tair yuddhasaṃrambham ivājagāma // AJm_9.5 //	dāneṣu varṣī karuṇā uru cāpaḥ taiḥ yuddha saṃrambham iva ājagāma 
SA_T09_ajm_u-1141	sa pratyaham abhigatam arthijanam abhilaṣitādhikair akliṣṭair arthavisargaiḥ priyavacanopacāramanoharair atīva prahlādayām āsa /	sa pratyaham abhigatam arthi janam abhilaṣita adhikaiḥ akliṣṭaiḥ artha visargaiḥ priya vacana upacāra manoharaiḥ atīva prahlādayām āsa 
SA_T09_ajm_u-1142	parvadivaseṣu ca poṣadhaniyamapraśamavibhūṣaṇaḥ śiraḥsnātaḥ śuklakṣaumavāsā himagiriśikharasaṃnikāśaṃ	parva divaseṣu ca poṣadha niyama praśama vibhūṣaṇaḥ śiraḥ snātaḥ śukla kṣauma vāsāḥ himagiri śikhara saṃnikāśam 
SA_T09_ajm_u-1143	madalekhābhyalaṃkṛtamukhaṃ lakṣaṇavinayajavasattvasaṃpannaṃ gandhahastinaṃ samājñātam	mada lekhā abhyalaṃkṛta mukham lakṣaṇa vinaya java sattva saṃpannam gandhahastinam samājñātam 
SA_T09_ajm_u-1144	aupavāhyaṃ dviradavaram abhiruhya samantato nagarasyābhiniviṣṭāny arthijananipānabhūtāni	aupavāhyam dvirada varam abhiruhya samantataḥ nagarasya abhiniviṣṭāni arthi jana nipāna bhūtāni 
SA_T09_ajm_u-1145	svāni sattrāgārāṇi pratyavekṣate sma /	svāni sattrāgārāṇi pratyavekṣate sma 
SA_T09_ajm_u-1146	tathā ca prītiviśeṣam adhijagāma /	tathā ca prīti viśeṣam adhijagāma 
SA_T09_ajm_u-1147	na hi tāṃ kurute prītiṃ vibhūtir bhavanāśritā /	na hi tām kurute prītim vibhūtiḥ bhavana āśritā 
SA_T09_ajm_u-1148	saṃkrāmyamāṇārthijane saiva dānapriyasya yām // AJm_9.6 //	saṃkrāmyamāṇa arthi jane sā eva dāna priyasya yām 
SA_T09_ajm_u-1149	atha kadā cit tasyaivaṃvidhaṃ dānaprasaṅgaṃ pramuditahṛdayair arthibhiḥ samantato	atha kadā cit tasya evaṃvidham dāna prasaṅgam pramudita hṛdayaiḥ arthibhiḥ 
SA_T09_ajm_u-1150	vikīryamāṇam upalabhyānyatamo bhūmyanantaras tasya rājā śakyo 'yam atisaṃdhātuṃ dānānurāgavaśagatvād	vikīryamāṇam upalabhya anyatamaḥ bhūmi anantaraḥ tasya rājā śakyaḥ yam atisaṃdhātum dāna anurāga vaśaga tvāt 
SA_T09_ajm_u-1151	iti pratarkya dviradavarāpaharaṇārthaṃ brāhmaṇāṃs tatra praṇidadhe //	iti pratarkya dvirada vara apaharaṇa artham brāhmaṇān tatra praṇidadhe 
SA_T09_ajm_u-1152	atha te brāhmaṇā viśvaṃtarasya svāni sattrāgārāṇi pratyavekṣamāṇasya pramodād adhikataranayanavadanaśobhasya	atha te brāhmaṇāḥ viśvaṃtarasya svāni sattrāgārāṇi pratyavekṣamāṇasya pramodāt adhikatara nayana vadana śobhasya 
SA_T09_ajm_u-1153	jayāśīrvādamukharāḥ samucchritābhiprasāritadakṣiṇāgrapāṇayaḥ purastāt samatiṣṭhanta /	jaya āśīrvāda mukharāḥ samucchrita abhiprasārita dakṣiṇa agra pāṇayaḥ purastāt samatiṣṭhanta 
SA_T09_ajm_u-1154	sa taṃ vinigṛhya dviradavaram upacārapuraḥsaram abhigamanaprayojanam enān paryapṛcchad ājñāpyatāṃ kenārtha iti //	sa tam vinigṛhya dvirada varam upacāra puraḥsaram abhigamana prayojanam enān paryapṛcchat ājñāpyatām kena arthaḥ iti 
SA_T09_ajm_u-1155	brāhmaṇā ūcuḥ /	brāhmaṇāḥ ūcuḥ 
SA_T09_ajm_u-1156	amuṣya tava nāgasya gatilīlāvilambinaḥ /	amuṣya tava nāgasya gati līlā vilambinaḥ 
SA_T09_ajm_u-1157	guṇair arthitvam āyātā dānaśauryāc ca te vayam // AJm_9.7 //	guṇaiḥ arthi tvam āyātāḥ dāna śauryāt ca te vayam 
SA_T09_ajm_u-1158	kailāsaśikharābhasya pradānād asya dantinaḥ /	kailāsa śikhara ābhasya pradānāt asya dantinaḥ 
SA_T09_ajm_u-1159	kuruṣva tāval lokānāṃ vismayaikarasaṃ manaḥ // AJm_9.8 //	kuruṣva tāvat lokānām vismaya eka rasam manaḥ 
SA_T09_ajm_u-1160	ity ukte bodhisattvaḥ prītyā samāpūryamāṇahṛdayaś cintām āpede /	iti ukte bodhisattvaḥ prītyā samāpūryamāṇa hṛdayaḥ cintām āpede 
SA_T09_ajm_u-1161	cirasya khalūdārapraṇayasumukham arthijanaṃ paśyāmi /	cirasya khalu udāra praṇaya su mukham arthi janam paśyāmi 
SA_T09_ajm_u-1162	kaḥ punar artha evaṃvidhena dviradapatinaiṣāṃ brāhmaṇānām /	kaḥ punar arthaḥ evaṃvidhena dvirada patinā eṣām brāhmaṇānām 
SA_T09_ajm_u-1163	vyaktam ayaṃ lobherṣyādoṣaparyākulamanasaḥ kasyāpi rājñaḥ kārpaṇyaprayogaḥ /	vyaktam ayam lobha īrṣyā doṣa paryākula manasaḥ kasya api rājñaḥ kārpaṇya prayogaḥ 
SA_T09_ajm_u-1164	āśāvighātadīnatvaṃ tan mā bhūd asya bhūpateḥ /	āśā vighāta dīna tvam tat mā bhūt asya bhūpateḥ 
SA_T09_ajm_u-1165	anādṛtya yaśodharmau yo 'smaddhita ivodyataḥ // AJm_9.9 //	an ādṛtya yaśaḥ dharmau yaḥ smad hite iva udyataḥ 
SA_T09_ajm_u-1166	iti viniścitya sa mahātmā tvaritam avatīrya dviradavarāt pratigṛhyatām iti samudyatakāñcanabhṛṅgāras teṣāṃ purato 'vatasthe //	iti viniścitya sa mahātmā tvaritam avatīrya dvirada varāt pratigṛhyatām iti samudyata kāñcana bhṛṅgāraḥ teṣām puratas vatasthe 
SA_T09_ajm_u-1167	tataḥ sa vidvān api rājaśāstram arthānuvṛttyā gatadharmamārgam /	tatas sa vidvān api rāja śāstram artha anuvṛttyā gata dharma mārgam 
SA_T09_ajm_u-1168	dharmānurāgeṇa dadau gajendraṃ nītivyalīkena na saṃcakampe // AJm_9.10 //	dharma anurāgeṇa dadau gaja indram nīti vyalīkena na saṃcakampe 
SA_T09_ajm_u-1169	taṃ hemajālarucirābharaṇaṃ gajendraṃ vidyutpinaddham iva śāradam abhrarāśim /	tam hema jāla rucira ābharaṇam gaja indram vidyut pinaddham iva śāradam abhra rāśim 
SA_T09_ajm_u-1170	dattvā parāṃ mudam avāpa narendrasūnuḥ saṃcukṣubhe tu nagaraṃ nayapakṣapātāt // AJm_9.11 //	dattvā parām mudam avāpa narendra sūnuḥ saṃcukṣubhe tu nagaram naya pakṣapātāt 
SA_T09_ajm_u-1171	atha dviradapatipradānaśravaṇāt samudīrṇakrodhasaṃrambhāḥ śibayo brāhmaṇavṛddhā mantriṇo	atha dvirada pati pradāna śravaṇāt samudīrṇa krodha saṃrambhāḥ śibayaḥ brāhmaṇa vṛddhāḥ mantriṇaḥ 
SA_T09_ajm_u-1172	yodhāḥ pauramukhyāś ca kolāhalaṃ samupajanayantaḥ saṃjayaṃ rājānam abhigamya sasaṃbhramāmarṣasaṃrambhāt	yodhāḥ paura mukhyāḥ ca kolāhalam samupajanayantaḥ saṃjayam rājānam abhigamya sa saṃbhrama amarṣa saṃrambhāt 
SA_T09_ajm_u-1173	pariśithilopacārayantraṇam ūcuḥ /	pariśithila upacāra yantraṇam ūcuḥ 
SA_T09_ajm_u-1174	kim iyaṃ deva rājyaśrīr vilupyamānaivam apy upekṣyate /	kim iyam deva rājya śrīḥ vilupyamānā evam api upekṣyate 
SA_T09_ajm_u-1175	nārhati devaḥ svarājyopaplavam evam abhivardhamānaṃ marṣayitum /	na arhati devaḥ sva rājya upaplavam evam abhivardhamānam marṣayitum 
SA_T09_ajm_u-1176	kim etad iti ca sāvegam uktā rājñā punar enam ūcuḥ /	kim etat iti ca sa āvegam uktāḥ rājñā punar enam ūcuḥ 
SA_T09_ajm_u-1177	kasmād devo na jānīte /	kasmāt devaḥ na jānīte 
SA_T09_ajm_u-1178	niṣevya mattabhramaropagītaṃ yasyānanaṃ dānasugandhi vāyuḥ /	niṣevya matta bhramara upagītam yasya ānanam dāna sugandhi vāyuḥ 
SA_T09_ajm_u-1179	madāvalepaṃ paravāraṇānām āyāsaduḥkhena vinā pramārṣṭi // AJm_9.12 //	mada avalepam para vāraṇānām āyāsa duḥkhena vinā pramārṣṭi 
SA_T09_ajm_u-1180	yattejasākrāntabalaprabhāvāḥ saṃsuptadarpā iva vidviṣas te /	yad tejasā ākrānta bala prabhāvāḥ saṃsupta darpāḥ iva vidviṣaḥ te 
SA_T09_ajm_u-1181	viśvaṃtareṇaiṣa gajaḥ sa datto rūpī jayas te hriyate 'nyadeśam // AJm_9.13 //	viśvaṃtareṇa eṣa gajaḥ sa dattaḥ rūpī jayaḥ te hriyate 
SA_T09_ajm_u-1182	gāvaḥ suvarṇaṃ vasanāni bhojyam iti dvijebhyo nṛpa deyarūpam /	gāvaḥ suvarṇam vasanāni bhojyam iti dvijebhyaḥ nṛpa deya rūpam 
SA_T09_ajm_u-1183	yasmiñ jayaśrīr niyatā dvipendre deyaḥ sa nāmety atidānaśauryam // AJm_9.14 //	yasmin jaya śrīḥ niyatā dvipa indre deyaḥ sa nāma iti atidāna śauryam 
SA_T09_ajm_u-1184	nayotpathenainam iti vrajantaṃ kathaṃ samanveṣyati rājalakṣmīḥ /	naya utpathena enam iti vrajantam katham samanveṣyati rāja lakṣmīḥ 
SA_T09_ajm_u-1185	nopekṣaṇaṃ deva tavātra yuktaṃ purāyam ānandayati dviṣas te // AJm_9.15 //	na upekṣaṇam deva tava atra yuktam purā ayam ānandayati dviṣaḥ te 
SA_T09_ajm_u-1186	tac chrutvā sa rājā putrapriyatvāt kiṃ cit tān eva praty aprītamanāḥ kāryānurodhāt sāvegavad evam ity uktvā samanuneṣyañ chibīn uvāca /	tat śrutvā sa rājā putra priya tvāt kim cit tān eva prati a prīta manāḥ kārya anurodhāt sa āvega vat evam iti uktvā samanuneṣyam chibīn uvāca 
SA_T09_ajm_u-1187	jāne dānaprasaṅgavyasanitāṃ nītikramānapekṣāṃ viśvaṃtarasya na caiṣa kramo rājyadhuri saṃniyuktasya /	jāne dāna prasaṅga vyasani tām nīti krama anapekṣām viśvaṃtarasya na ca eṣa kramaḥ rājya dhuri saṃniyuktasya 
SA_T09_ajm_u-1188	dattaṃ tv anena svaṃ hastinaṃ vāntakalpaṃ kaḥ pratyāhariṣyati /	dattam tu anena svam hastinam vānta kalpam kaḥ pratyāhariṣyati 
SA_T09_ajm_u-1189	api tu tathāham enaṃ kariṣye yathā dāne mātrāṃ jñāsyati /	api tu tathā aham enam kariṣye yathā dāne mātrām jñāsyati 
SA_T09_ajm_u-1190	tad alam atra vaḥ saṃrambheṇeti //	tat alam atra vaḥ saṃrambheṇa iti 
SA_T09_ajm_u-1191	śibaya ūcuḥ /	śibayaḥ ūcuḥ 
SA_T09_ajm_u-1192	na khalu mahārāja paribhāṣaṇāmātrasādhyo 'sminn arthe viśvaṃtara iti //	na khalu mahā rāja paribhāṣaṇā mātra sādhyaḥ smin arthe viśvaṃtaraḥ iti 
SA_T09_ajm_u-1193	saṃjaya uvāca /	saṃjayaḥ uvāca 
SA_T09_ajm_u-1194	atha kim anyad atra mayā śakyaṃ kartum /	atha kim anyat atra mayā śakyam kartum 
SA_T09_ajm_u-1195	doṣapravṛtter vimukhasya yasya guṇaprasaṅgā vyasanīkriyante /	doṣa pravṛtteḥ vimukhasya yasya guṇa prasaṅgāḥ vyasanīkriyante 
SA_T09_ajm_u-1196	bandho vadho vātmasutasya tasya kiṃ niṣkrayaḥ syād dviradasya tasya // AJm_9.16 //	bandhaḥ vadhaḥ vā ātma sutasya tasya kim niṣkrayaḥ syāt dviradasya tasya 
SA_T09_ajm_u-1197	tad alam atra vaḥ saṃrambheṇa /	tat alam atra vaḥ saṃrambheṇa 
SA_T09_ajm_u-1198	nivārayiṣyāmy aham ato viśvaṃtaram iti //	nivārayiṣyāmi aham atas viśvaṃtaram iti 
SA_T09_ajm_u-1199	atha śibayaḥ samudīrṇamanyavo rājānam ūcuḥ /	atha śibayaḥ samudīrṇa manyavaḥ rājānam ūcuḥ 
SA_T09_ajm_u-1200	ko vā vadhaṃ bandhanatāḍanaṃ vā sutasya te rocayate narendra /	kaḥ vā vadham bandhana tāḍanam vā sutasya te rocayate narendra 
SA_T09_ajm_u-1201	dharmātmakas tv eṣa na rājyabhārakṣobhasya soḍhā karuṇātmakatvāt // AJm_9.17 //	dharma ātmakaḥ tu eṣa na rājya bhāra kṣobhasya soḍhā karuṇā ātmaka tvāt 
SA_T09_ajm_u-1202	siṃhāsanaṃ tejasi labdhaśabdās trivargasevānipuṇā bhajante /	siṃhāsanam tejasi labdha śabdāḥ trivarga sevā nipuṇāḥ bhajante 
SA_T09_ajm_u-1203	dharmātirāgān nayanirvyapekṣas tapovanādhyāsanayogya eṣaḥ // AJm_9.18 //	dharma ati rāgāt naya nirvyapekṣaḥ tapaḥ vana adhyāsana yogyaḥ eṣaḥ 
SA_T09_ajm_u-1204	phalanti kāmaṃ vasudhādhipānāṃ durnītidoṣās tadapāśriteṣu /	phalanti kāmam vasudhā adhipānām durnīti doṣāḥ tad apāśriteṣu 
SA_T09_ajm_u-1205	sahyās ta eṣāṃ tu tathāpi dṛṣṭā mūloparodhān na tu pārthivānām // AJm_9.19 //	sahyāḥ te eṣām tu tathā api dṛṣṭāḥ mūla uparodhāt na tu pārthivānām 
SA_T09_ajm_u-1206	kim atra vā bahv abhidhāya niścayas tv ayaṃ śibīnāṃ tvadabhūtyamarṣiṇām /	kim atra vā bahu abhidhāya niścayaḥ tu ayam śibīnām tvad abhūti amarṣiṇām 
SA_T09_ajm_u-1207	prayātu vaṅkaṃ tapaso 'bhivṛddhaye nṛpātmajaḥ siddhaniṣevitaṃ girim // AJm_9.20 //	prayātu vaṅkam tapasaḥ bhivṛddhaye nṛpa ātmajaḥ siddha niṣevitam girim 
SA_T09_ajm_u-1208	atha sa rājā snehapraṇayaviśrambhavaśād anayāpāyadarśinā hitodyatena tena janena	atha sa rājā sneha praṇaya viśrambha vaśāt anayā apāya darśinā hita udyatena tena janena 
SA_T09_ajm_u-1209	pariniṣṭhuram ity abhidhīyamānaḥ prakṛtikopād vrīḍāvanatavadanaḥ putraviyogacintāparigatahṛdayaḥ	pariniṣṭhuram iti abhidhīyamānaḥ prakṛti kopāt vrīḍā avanata vadanaḥ putra viyoga cintā parigata hṛdayaḥ 
SA_T09_ajm_u-1210	sāyāsam abhiniśvasya śibīn uvāca /	sa āyāsam abhiniśvasya śibīn uvāca 
SA_T09_ajm_u-1211	yady eṣa bhavatāṃ nirbandhas tad ekam api tāvad ahorātram asya mṛṣyatām /	yadi eṣa bhavatām nirbandhaḥ tat ekam api tāvat ahorātram asya mṛṣyatām 
SA_T09_ajm_u-1212	prabhātāyāṃ rajanyām abhipretaṃ vo 'nuṣṭhātā viśvaṃtara iti /	prabhātāyām rajanyām abhipretam vaḥ viśvaṃtaraḥ iti 
SA_T09_ajm_u-1213	evam astv iti ca pratigṛhītānunayaḥ śibibhiḥ sa rājā kṣattāram uvāca /	evam astu iti ca pratigṛhīta anunayaḥ śibibhiḥ sa rājā kṣattāram uvāca 
SA_T09_ajm_u-1214	gacchemaṃ vṛttāntaṃ viśvaṃtarāya nivedayeti /	gaccha imam vṛttāntam viśvaṃtarāya nivedaya iti 
SA_T09_ajm_u-1215	sa tatheti pratiśrutya śokāśrupariṣiktavadano viśvaṃtaraṃ svabhavanagatam upetya śokaduḥkhāvegāt sasvaraṃ rudan pādayor asya nyapatat /	sa tathā iti pratiśrutya śoka aśru pariṣikta vadanaḥ viśvaṃtaram sva bhavana gatam upetya śoka duḥkha āvegāt sa svaram rudan pādayoḥ asya nyapatat 
SA_T09_ajm_u-1216	api kuśalaṃ rājakulāyeti ca sasaṃbhramaṃ viśvaṃtareṇānuyuktaḥ samavasīdann aviśadapadākṣaram enam uvāca /	api kuśalam rāja kulāya iti ca sa saṃbhramam viśvaṃtareṇa anuyuktaḥ samavasīdan a viśada pada akṣaram enam uvāca 
SA_T09_ajm_u-1217	kuśalaṃ rājakulāyeti /	kuśalam rāja kulāya iti 
SA_T09_ajm_u-1218	atha kasmād evam adhīro 'sīti ca punar anuyukto viśvaṃtareṇa kṣattā bāṣpavegoparudhyamānagadgadakaṇṭhaḥ śvāsaviskhalitalulitākṣaraṃ śanair  #	atha kasmāt evam adhīraḥ si iti ca punar anuyuktaḥ viśvaṃtareṇa kṣattā bāṣpa vega uparudhyamāna gadgada kaṇṭhaḥ śvāsa viskhalita lulita akṣaram śanais 
SA_T09_ajm_u-1219	ity uvāca /	iti uvāca 
SA_T09_ajm_u-1220	sāntvagarbhām anādṛtya nṛpājñām apy adakṣiṇāḥ /	sāntva garbhām an ādṛtya nṛpa ājñām api adakṣiṇāḥ 
SA_T09_ajm_u-1221	rāṣṭrāt pravrājayanti tvāṃ kupitāḥ śibayo nṛpa // AJm_9.21 //	rāṣṭrāt pravrājayanti tvām kupitāḥ śibayaḥ nṛpa 
SA_T09_ajm_u-1222	viśvaṃtara uvāca /	viśvaṃtaraḥ uvāca 
SA_T09_ajm_u-1223	māṃ śibayaḥ pravrājayanti kupitā iti kaḥ saṃbandhaḥ /	mām śibayaḥ pravrājayanti kupitāḥ iti kaḥ saṃbandhaḥ 
SA_T09_ajm_u-1224	rame na vinayonmārge dveṣmi cāhaṃ pramāditām /	rame na vinaya unmārge dveṣmi ca aham pramādi tām 
SA_T09_ajm_u-1225	kutra me śibayaḥ kruddhā yan na paśyāmi duṣkṛtam // AJm_9.22 //	kutra me śibayaḥ kruddhāḥ yat na paśyāmi duṣkṛtam 
SA_T09_ajm_u-1226	kṣattovāca /	kṣattā uvāca 
SA_T09_ajm_u-1227	atyudāratāyām /	ati udāra tāyām 
SA_T09_ajm_u-1228	alobhaśubhrā tvayi tuṣṭir āsīl lobhākulā yācakamānaseṣu /	alobha śubhrā tvayi tuṣṭiḥ āsīt lobha ākulā yācaka mānaseṣu 
SA_T09_ajm_u-1229	datte tvayā mānada vāraṇendre dhairyāṇi kopas tv aharac chibīnām // AJm_9.23 //	datte tvayā mānada vāraṇa indre dhairyāṇi kopaḥ tu aharat śibīnām 
SA_T09_ajm_u-1230	ity atītāḥ svamaryādāṃ rabhasāḥ śibayas tvayi /	iti atītāḥ sva maryādām rabhasāḥ śibayaḥ tvayi 
SA_T09_ajm_u-1231	yena pravrājitā yānti pathā tena kila vraja // AJm_9.24 //	yena pravrājitāḥ yānti pathā tena kila vraja 
SA_T09_ajm_u-1232	atha bodhisattvaḥ kṛpābhyāsarūḍhāṃ yācanakajanavatsalatāṃ dhairyātiśayasaṃpadaṃ ca svām udbhāvayann uvāca /	atha bodhisattvaḥ kṛpā abhyāsa rūḍhām yācanaka jana vatsala tām dhairya atiśaya saṃpadam ca svām udbhāvayan uvāca 
SA_T09_ajm_u-1233	capalasvabhāvāḥ khalu śibayo 'nabhijñā iva cāsmatsvabhāvasya /	capala svabhāvāḥ khalu śibayaḥ iva ca asmad svabhāvasya 
SA_T09_ajm_u-1234	dravyeṣu bāhyeṣu ka eva vādo dadyām ahaṃ sve nayane śiro vā /	dravyeṣu bāhyeṣu kaḥ eva vādaḥ dadyām aham sve nayane śiraḥ vā 
SA_T09_ajm_u-1235	imaṃ hi lokārtham ahaṃ bibharmi samucchrayaṃ kiṃ bata vastu bāhyam // AJm_9.25 //	imam hi loka artham aham bibharmi samucchrayam kim bata vastu bāhyam 
SA_T09_ajm_u-1236	yasya svagātrair api yācakānāṃ vacāṃsi saṃpūjayituṃ manīṣā /	yasya sva gātraiḥ api yācakānām vacāṃsi saṃpūjayitum manīṣā 
SA_T09_ajm_u-1237	bhayān na dadyāt sa iti pratarkaḥ prakāśanā bāliśacāpalasya // AJm_9.26 //	bhayāt na dadyāt saḥ iti pratarkaḥ bāliśa cāpalasya 
SA_T09_ajm_u-1238	api ca / śibayas tvayaivaṃ vācyā madvacanena /	api ca śibayaḥ tvayā evam vācyāḥ mad vacanena 
SA_T09_ajm_u-1239	naivāham etad yaśase dadāmi na bhūtim icchañ chibayo na lobhāt /	na eva aham etat yaśase dadāmi na bhūtim iccham śibayaḥ na lobhāt 
SA_T09_ajm_u-1240	nīcair anāsevita eṣa panthā dātavyam ity eva tato dadāmi // 26' //	nīcaiḥ an āsevitaḥ eṣa panthāḥ dātavyam iti eva tatas dadāmi  /
SA_T09_ajm_u-1241	kāmaṃ māṃ śibayaḥ sarve ghnantu pravrājayantu vā /	kāmam mām śibayaḥ sarve ghnantu pravrājayantu vā 
SA_T09_ajm_u-1242	na tv evāhaṃ na dāsyāmi gacchāmy eṣa tapovanam // AJm_9.27 //	na tu eva aham na dāsyāmi gacchāmi eṣa tapaḥ vanam 
SA_T09_ajm_u-1243	atha bodhisattvo vipriyaśravaṇaviklavamukhīṃ patnīm uvāca /	atha bodhisattvaḥ vipriya śravaṇa viklava mukhīm patnīm uvāca 
SA_T09_ajm_u-1244	śruto 'trabhavatyā śibīnāṃ niścayaḥ //	śrutaḥ u trabhavatyā śibīnām niścayaḥ 
SA_T09_ajm_u-1245	madry uvāca /	madrī uvāca 
SA_T09_ajm_u-1246	śruto deva //	śrutaḥ deva 
SA_T09_ajm_u-1247	viśvaṃtara uvāca /	viśvaṃtaraḥ uvāca 
SA_T09_ajm_u-1248	yad yad asti dhanaṃ kiṃ cid asmatto 'dhigataṃ tvayā /	yat yat asti dhanam kim cit asmattaḥ dhigatam tvayā 
SA_T09_ajm_u-1249	nidhehi tad anindyāṅgi yac ca te paitṛkaṃ dhanam // AJm_9.28 //	nidhehi tat anindya aṅgi yat ca te paitṛkam dhanam 
SA_T09_ajm_u-1250	madry uvāca /	madrī uvāca 
SA_T09_ajm_u-1251	kutraitad deva nidadhāmīti //	kutra etat deva nidadhāmi iti 
SA_T09_ajm_u-1252	viśvaṃtara uvāca /	viśvaṃtaraḥ uvāca 
SA_T09_ajm_u-1253	śīlavadbhyaḥ sadā dadyā dānaṃ satkāraśībharam /	śīlavadbhyaḥ sadā dadyāḥ dānam satkāra śībharam 
SA_T09_ajm_u-1254	tathā hi nihitaṃ dravyam ahāryam anugāmi ca // AJm_9.29 //	tathā hi nihitam dravyam a hāryam anugāmi ca 
SA_T09_ajm_u-1255	priyaṃ śvaśurayoḥ kuryāḥ putrayoḥ paripālanam /	priyam śvaśurayoḥ kuryāḥ putrayoḥ paripālanam 
SA_T09_ajm_u-1256	dharma evāpramādaṃ ca śokaṃ madvirahāt tu mā // AJm_9.30 //	dharme evā apramādam ca śokam mad virahāt tu mā 
SA_T09_ajm_u-1257	tac chrutvā madrī saṃtaptahṛdayāpi bhartur adhṛtiparihārārtham anādṛtya śokadainyam ity uvāca /	tat śrutvā madrī saṃtapta hṛdayā api bhartuḥ adhṛti parihāra artham an ādṛtya śoka dainyam iti uvāca 
SA_T09_ajm_u-1258	naiṣa dharmo mahārāja yad yāyā vanam ekakaḥ /	na eṣa dharmaḥ mahā rāja yat yāyāḥ vanam ekakaḥ 
SA_T09_ajm_u-1259	tenāham api yāsyāmi yena kṣatriya yāsyasi // AJm_9.31 //	tena aham api yāsyāmi yena kṣatriya yāsyasi 
SA_T09_ajm_u-1260	tvadaṅkaparivartinyā mṛtyur utsava eva me /	tvad aṅka parivartinyāḥ mṛtyuḥ utsavaḥ eva me 
SA_T09_ajm_u-1261	mṛtyor duḥkhataraṃ tat syāj jīveyaṃ yat tvayā vinā // AJm_9.32 //	mṛtyoḥ duḥkhataram tat syāt jīveyam yat tvayā vinā 
SA_T09_ajm_u-1262	naiva ca khalu me deva vanavāso duḥkha iti pratibhāti / tathā hi /	na eva ca khalu me deva vana vāsaḥ duḥkhaḥ iti pratibhāti tathā hi 
SA_T09_ajm_u-1263	nirdurjanāny anupabhuktasarittarūṇi nānāvihaṃgavirutāni mṛgākulāni /	nirdurjanāni an upabhukta sarit tarūṇi nānā vihaṃga virutāni mṛga ākulāni 
SA_T09_ajm_u-1264	vaiḍūryakuṭṭimamanoharaśādvalāni krīḍāvanādhikasukhāni tapovanāni // AJm_9.33 //	vaiḍūrya kuṭṭima manohara śādvalāni krīḍā vana adhika sukhāni tapovanāni 
SA_T09_ajm_u-1265	api ca deva /	api ca deva 
SA_T09_ajm_u-1266	alaṃkrtāv imau paśyan kumārau mālabhāriṇau /	alaṃkrtau imau paśyan kumārau māla bhāriṇau 
SA_T09_ajm_u-1267	krīḍantau vanagulmeṣu na rājyasya smariṣyasi // AJm_9.34 //	krīḍantau vana gulmeṣu na rājyasya smariṣyasi 
SA_T09_ajm_u-1268	ṛtuprayatnaracitā vanaśobhā navā navā /	ṛtu prayatna racitā vana śobhā navā navā 
SA_T09_ajm_u-1269	vane tvāṃ ramayiṣyanti saritkuñjāś ca sodakāḥ // AJm_9.35 //	vane tvām ramayiṣyanti sarit kuñjāḥ ca sa udakāḥ 
SA_T09_ajm_u-1270	citraṃ virutavāditraṃ pakṣiṇāṃ ratikāṅkṣiṇām /	citram viruta vāditram pakṣiṇām rati kāṅkṣiṇām 
SA_T09_ajm_u-1271	madācāryopadiṣṭāni nṛttāni ca śikhaṇḍinām // AJm_9.36 //	mad ācārya upadiṣṭāni nṛttāni ca śikhaṇḍinām 
SA_T09_ajm_u-1272	mādhuryānavagītaṃ ca gītaṃ madhupayoṣitām /	mādhurya anavagītam ca gītam madhupa yoṣitām 
SA_T09_ajm_u-1273	vaneṣu kṛtasaṃgītaṃ harṣayiṣyanti te manaḥ // AJm_9.37 //	vaneṣu kṛta saṃgītam harṣayiṣyanti te manaḥ 
SA_T09_ajm_u-1274	āstīryamāṇāni ca śarvarīṣu jyotsnādukūlena śilātalāni /	āstīryamāṇāni ca śarvarīṣu jyotsnā dukūlena śilā talāni 
SA_T09_ajm_u-1275	saṃbāhamāno vanamārutaś ca labdhādhivāsaḥ kusumadrumebhyaḥ // AJm_9.38 //	saṃbāhamānaḥ vana mārutaḥ ca labdha adhivāsaḥ kusuma drumebhyaḥ 
SA_T09_ajm_u-1276	calopalapraskhalitodakānāṃ kalā virāvāś ca saridvadhūnām /	cala upala praskhalita udakānām kalāḥ virāvāḥ ca sarit vadhūnām 
SA_T09_ajm_u-1277	vibhūṣaṇānām iva saṃninādāḥ pramodayiṣyanti vane manas te // AJm_9.39 //	vibhūṣaṇānām iva saṃninādāḥ pramodayiṣyanti vane manaḥ te 
SA_T09_ajm_u-1278	ity anunīyamānaḥ sa dayitayā vanaprayāṇaparyutsukamatir arthijanāvekṣayā mahāpradānaṃ dātum upacakrame //	iti anunīyamānaḥ sa dayitayā vana prayāṇa paryutsuka matiḥ arthi jana avekṣayā mahā pradānam dātum upacakrame 
SA_T09_ajm_u-1279	athemāṃ viśvaṃtarapravrājanapravṛttim upalabhya rājakule tumula ākrandaśabdaḥ prādurabhūt /	athā imām viśvaṃtara pravrājana pravṛttim upalabhya rājakule tumulaḥ ākranda śabdaḥ prādurabhūt 
SA_T09_ajm_u-1280	śokaduḥkhāvegān mūrchāparigata iva cārthijano mattonmatta iva ca tat tad bahuvidhaṃ vilalāpa/	śoka duḥkha āvegāt mūrchā parigataḥ iva ca arthi janaḥ matta unmattaḥ iva ca tat tat bahuvidham vilalāpa 
SA_T09_ajm_u-1281	chāyātaroḥ svāduphalapradasya cchedārtham āgūrṇaparaśvadhānām /	chāyā taroḥ svādu phala pradasya cheda artham āgūrṇa paraśvadhānām 
SA_T09_ajm_u-1282	dhātrī na lajjāṃ yad upaiti bhūmir vyaktaṃ tad asyā hatacetanatvam // AJm_9.40 //	dhātrī na lajjām yat upaiti bhūmiḥ vyaktam tat asyāḥ hata cetana tvam 
SA_T09_ajm_u-1283	śītāmalasvādujalaṃ nipānaṃ bibhitsatām asti na cen niṣeddhā /	śīta amala svādu jalam nipānam bibhitsatām asti na ced niṣeddhā 
SA_T09_ajm_u-1284	vyarthābhidhānā bata lokapālā viproṣitā vā śrutimātrakaṃ vā // AJm_9.41 //	vyartha abhidhānāḥ bata lokapālāḥ viproṣitāḥ vā śruti mātrakam vā 
SA_T09_ajm_u-1285	adharmo bata jāgarti dharmaḥ supto 'thavā mṛtaḥ /	adharmaḥ bata jāgarti dharmaḥ suptaḥ mṛtaḥ 
SA_T09_ajm_u-1286	yatra viśvaṃtaro rājā svasmād rājyān nirasyate // AJm_9.42 //	yatra viśvaṃtaraḥ rājā svasmāt rājyāt nirasyate 
SA_T09_ajm_u-1287	ko 'narthapaṭusāmarthyo yācñānūrjitavṛttiṣu /	kaḥ nartha paṭu sāmarthyaḥ yācñā an ūrjita vṛttiṣu 
SA_T09_ajm_u-1288	asmāsv anaparādheṣu vadhābhyudyamaniṣṭhuraḥ // AJm_9.43 //	asmāsu anaparādheṣu vadha abhyudyama niṣṭhuraḥ 
SA_T09_ajm_u-1289	atha bodhisattvo naikaśatasahasrasaṃkhyaṃ maṇikanakarajataparipūrṇakośaṃ vividhadhanadhānyanicayavanti	atha bodhisattvaḥ na eka śata sahasra saṃkhyam maṇi kanaka rajata paripūrṇa kośam vividha dhana dhānya nicayavanti 
SA_T09_ajm_u-1290	kośakoṣṭhāgārāṇi dāsīdāsayānavāhanavasanaparicchadādi ca sarvam arthibhyo yathārham	kośa koṣṭhāgārāṇi dāsī dāsa yāna vāhana vasana paricchada ādi ca sarvam arthibhyaḥ yathārham 
SA_T09_ajm_u-1291	atisṛjya śokaduḥkhābhibhūtadhairyayor mātāpitroś caraṇān abhipraṇamya saputradāraḥ	atisṛjya śoka duḥkha abhibhūta dhairyayoḥ mātā pitroḥ caraṇān abhipraṇamya sa putra dāraḥ 
SA_T09_ajm_u-1292	syandanavaram abhiruhya puṇyāhaghoṣaṇayeva mahato janakāyasyākranditaśabdena puravarān niragacchat /	syandana varam abhiruhya puṇya aha ghoṣaṇayā iva mahataḥ jana kāyasya ākrandita śabdena pura varāt niragacchat 
SA_T09_ajm_u-1293	anurāgavaśagam anuyāyinaṃ ca janaṃ śokāśrupariklinnavadanaṃ prayatnād vinivartya svayam eva pragrahān parigṛhya yena vaṅkaḥ parvatas tena prāyāt	anurāga vaśagam anuyāyinam ca janam śoka aśru pariklinna vadanam prayatnāt vinivartya svayam eva pragrahān parigṛhya yena vaṅkaḥ parvataḥ tena prāyāt 
SA_T09_ajm_u-1294	vyatītya cāviklavamatir udyānavanaruciramālinaṃ puravaropacāram anupūrveṇa praviralacchāyādrumaṃ	vyatītya ca aviklava matiḥ udyāna vana rucira mālinam puravara upacāram anupūrveṇa pravirala chāyā drumam 
SA_T09_ajm_u-1295	vicchidyamānajanasaṃpātaṃ pravicaritamṛgagaṇasaṃbādham asaṃbādhadigālokaṃ cīrīvirāvonnāditam	vicchidyamāna jana saṃpātam pravicarita mṛga gaṇa saṃbādham a saṃbādha diś ālokam cīrī virāva unnāditam 
SA_T09_ajm_u-1296	araṇyaṃ pratyapadyata //	araṇyam pratyapadyata 
SA_T09_ajm_u-1297	athainaṃ yadṛcchayābhigatā brāhmaṇā rathavāhāṃs turagān ayācanta //	atha enam yadṛcchayā abhigatāḥ brāhmaṇāḥ ratha vāhān turagān ayācanta 
SA_T09_ajm_u-1298	sa vartamāno 'dhvani naikayojane sahāyahīno 'pi kalatravān api /	sa vartamānaḥ na eka yojane sahāya hīnaḥ kalatravān api 
SA_T09_ajm_u-1299	pradānaharṣād anapekṣitāyatir dadau dvijebhyaś caturas turaṃgamān // AJm_9.44 //	pradāna harṣāt an apekṣita āyatiḥ dadau dvijebhyaḥ caturaḥ turaṃgamān 
SA_T09_ajm_u-1300	atha bodhisattvasya svayam eva rathadhuryatām upagantukāmasya gāḍhataraṃ parikaram	atha bodhisattvasya svayam eva ratha dhurya tām upagantu kāmasya gāḍhataram parikaram 
SA_T09_ajm_u-1301	abhisaṃyacchamānasya rohitamṛgarūpiṇaś catvāro yakṣakumārāḥ suvinītā iva sadaśvāḥ	abhisaṃyacchamānasya rohita mṛga rūpiṇaḥ catvāraḥ yakṣa kumārāḥ su vinītāḥ iva sat aśvāḥ 
SA_T09_ajm_u-1302	svayam eva rathayugaṃ skandhapradeśaiḥ pratyapadyanta /	svayam eva ratha yugam skandha pradeśaiḥ pratyapadyanta 
SA_T09_ajm_u-1303	tāṃs tu dṛṣṭvā harṣavismayaviśālatarākṣīṃ madrīṃ bodhisattva uvāca /	tān tu dṛṣṭvā harṣa vismaya viśālatara akṣīm madrīm bodhisattvaḥ uvāca 
SA_T09_ajm_u-1304	tapodhanādhyāsanasatkṛtānāṃ paśya prabhāvātiśayaṃ vanānām /	tapodhana adhyāsana satkṛtānām paśya prabhāva atiśayam vanānām 
SA_T09_ajm_u-1305	yatraivam abhyāgatavatsalatvaṃ saṃrūḍhamūlaṃ mṛgapuṃgaveṣu // AJm_9.45 //	yatra evam abhyāgata vatsala tvam saṃrūḍha mūlam mṛga puṃgaveṣu 
SA_T09_ajm_u-1306	madry uvāca /	madrī uvāca 
SA_T09_ajm_u-1307	tavaivāham imaṃ manye prabhāvam atimānuṣam /	tava eva aham imam manye prabhāvam ati mānuṣam 
SA_T09_ajm_u-1308	rūḍho 'pi hi guṇābhyāsaḥ sarvatra na samaḥ satām // AJm_9.46 //	rūḍhaḥ pi hi guṇa abhyāsaḥ sarvatra na samaḥ satām 
SA_T09_ajm_u-1309	toyeṣu tārāpratibimbaśobhā viśiṣyate yat kumudaprahāsaiḥ /	toyeṣu tārā pratibimba śobhā viśiṣyate yat kumuda prahāsaiḥ 
SA_T09_ajm_u-1310	kautūhalābhiprasṛtā ivendor hetutvam atrāgrakarāḥ prayānti // AJm_9.47 //	kautūhala abhiprasṛtāḥ iva indoḥ hetu tvam atra agrakarāḥ prayānti 
SA_T09_ajm_u-1311	iti teṣām anyonyānukūlyāt parasparaṃ priyaṃ vadatām adhvānaṃ gacchatām athāparo brāhmaṇaḥ samabhigamya bodhisattvaṃ rathavaram ayācata /	iti teṣām anyonya ānukūlyāt parasparam priyam vadatām adhvānam gacchatām atha aparaḥ brāhmaṇaḥ samabhigamya bodhisattvam ratha varam ayācata 
SA_T09_ajm_u-1312	tataḥ svasukhaniḥsaṅgo yācakapriyabāndhavaḥ /	tatas sva sukha niḥsaṅgaḥ yācaka priya bāndhavaḥ 
SA_T09_ajm_u-1313	pūrayām āsa viprasya sa rathena manoratham // AJm_9.48 //	pūrayām āsa viprasya sa rathena manoratham 
SA_T09_ajm_u-1314	atha bodhisattvaḥ prītamanā rathād avatārya svajanaṃ niryātya rathavaraṃ brāhmaṇāya jālinaṃ kumāram aṅkenādāya padbhyām evādhvānaṃ pratyapadyata	atha bodhisattvaḥ prīta manāḥ rathāt avatārya sva janam niryātya ratha varam brāhmaṇāya jālinam kumāram aṅkena ādāya padbhyām eva adhvānam pratyapadyata 
SA_T09_ajm_u-1315	avimanaskaiva ca madrī kṛṣṇājināṃ kumārīm aṅkena parigṛhya pṛṣṭhato 'nvagacchad enam //	a vimanaskā eva ca madrī kṛṣṇa ajinām kumārīm aṅkena parigṛhya pṛṣṭhatas nvagacchat enam 
SA_T09_ajm_u-1316	nimantrayām āsur iva drumās taṃ hṛdyaiḥ phalair ānamitāgraśākhāḥ /	nimantrayām āsuḥ iva drumāḥ tam hṛdyaiḥ phalaiḥ ānamita agra śākhāḥ 
SA_T09_ajm_u-1317	puṇyānubhāvād abhivīkṣamāṇāḥ śiṣyā vinītā iva ca praṇemuḥ // AJm_9.49 //	puṇya anubhāvāt abhivīkṣamāṇāḥ śiṣyāḥ vinītāḥ iva ca praṇemuḥ 
SA_T09_ajm_u-1318	haṃsāṃsasaṃkṣobhitapaṅkajāni kiñjalkareṇusphuṭapiñjarāṇi prādurbabhūvuś ca sarāṃsi tasya tatraiva yatrābhicakāṅkṣa vāri // AJm_9.50 //	haṃsa aṃsa saṃkṣobhita paṅkajāni kiñjalka reṇu sphuṭa piñjarāṇi prādurbabhūvuḥ ca sarāṃsi tasya tatra eva yatra abhicakāṅkṣa vāri 
SA_T09_ajm_u-1319	vitānaśobhāṃ dadhire payodāḥ sukhaḥ sugandhiḥ pravavau nabhasvān /	vitāna śobhām dadhire payodāḥ sukhaḥ sugandhiḥ pravavau nabhasvān 
SA_T09_ajm_u-1320	pariśramakleśam amṛṣyamāṇā yakṣāś ca saṃcikṣipur asya mārgam // AJm_9.51 //	pariśrama kleśam a mṛṣyamāṇāḥ yakṣāḥ ca saṃcikṣipuḥ asya mārgam 
SA_T09_ajm_u-1321	iti bodhisattva udyānavanagata iva pādacāravinodanasukham anubhavan mārgaparikhedarasam anāsvādya saputradāraḥ prāpta eva tu vaṅkaparvatam	iti bodhisattvaḥ udyāna vana gataḥ iva pāda cāra vinodana sukham anubhavan mārga parikheda rasam an āsvādya sa putra dāraḥ prāptaḥ eva tu vaṅka parvatam 
SA_T09_ajm_u-1322	tatra ca puṣpaphalapallavālaṃkṛtasnigdhavividharucirataruvaranicitaṃ madamuditavihagavividharutaninadaṃ	tatra ca puṣpa phala pallava alaṃkṛta snigdha vividha rucira taruvara nicitam mada mudita vihaga vividha ruta ninadam 
SA_T09_ajm_u-1323	pravṛttanṛttabarhigaṇopaśobhitaṃ pravicaritanaikamṛgakulaṃ kṛtaparikaram iva vimalanīlasalilayā	pravṛtta nṛtta barhi gaṇa upaśobhitam pravicarita naika mṛga kulam kṛta parikaram iva vimala nīla salilayā 
SA_T09_ajm_u-1324	saritā kusumarajo'ruṇasukhapavanaṃ tapovanaṃ vanacarakādeśitamārgaḥ praviśya viśvakarmaṇā	saritā kusuma raja uruṇa sukha pavanam tapaḥ vanam vana caraka ādeśita mārgaḥ praviśya viśvakarmaṇā 
SA_T09_ajm_u-1325	śakrasaṃdeśāt svayam abhinirmitāṃ manojñadarśanāṃ sarvartusukhāṃ praviviktāṃ parṇaśālām adhyāvasat /	śakra saṃdeśāt svayam abhinirmitām manojña darśanām sarva ṛtu sukhām praviviktām parṇa śālām adhyāvasat 
SA_T09_ajm_u-1326	tasmin vane dayitayā paricaryamāṇaḥ śṛṇvann ayatnamadhurāṃś ca sutapralāpān /	tasmin vane dayitayā paricaryamāṇaḥ śṛṇvan ayatna madhurān ca suta pralāpān 
SA_T09_ajm_u-1327	udyānasaṃstha iva vismṛtarājyacintaḥ saṃvatsarārdham adhikaṃ sa tapaś cacāra // AJm_9.52 //	udyāna saṃsthaḥ iva vismṛta rājya cintaḥ saṃvatsara ardham adhikam sa tapaḥ cacāra 
SA_T09_ajm_u-1328	atha kadā cin mūlaphalārthaṃ gatāyāṃ rājaputryāṃ putrayoḥ paripālananimittam āśramapadam	atha kadā cit mūla phala artham gatāyām rāja putryām putrayoḥ paripālana nimittam āśrama padam 
SA_T09_ajm_u-1329	aśūnyaṃ kurvāṇe rājaputre mārgareṇuparuṣīkṛtacaraṇaprajaṅghaḥ pariśramakṣāmanayanavadano	a śūnyam kurvāṇe rāja putre mārga reṇu paruṣīkṛta caraṇa prajaṅghaḥ pariśrama kṣāma nayana vadanaḥ 
SA_T09_ajm_u-1330	daṇḍakāṣṭhāvabaddhaskandhāvasaktakamaṇḍalur brāhmaṇaḥ patnyā paricārakānayanārthaṃ	daṇḍa kāṣṭha avabaddha skandha avasakta kamaṇḍaluḥ brāhmaṇaḥ patnyā paricāraka ānayana artham 
SA_T09_ajm_u-1331	samarpitadṛḍhasaṃdeśas taṃ deśam abhijagāma /	samarpita dṛḍha saṃdeśaḥ tam deśam abhijagāma 
SA_T09_ajm_u-1332	atha bodhisattvaś cirasyārthijanaṃ dṛṣṭvābhigataṃ manaḥpraharṣāt saṃjāyamānanayanavadanaprasādaḥ	atha bodhisattvaḥ cirasya arthi janam dṛṣṭvā abhigatam manaḥ praharṣāt saṃjāyamāna nayana vadana prasādaḥ 
SA_T09_ajm_u-1333	pratyudgamya svāgatādipriyavacanapuraḥsaraṃ praveśya cainam āśramapadaṃ kṛtātithisatkāram	pratyudgamya svāgata ādi priya vacana puraḥsaram praveśya ca enam āśrama padam kṛta atithi satkāram 
SA_T09_ajm_u-1334	āgamanaprayojanam apṛcchat /	āgamana prayojanam apṛcchat 
SA_T09_ajm_u-1335	atha sa brāhmaṇo bhāryānurāgād utsāritadhairyalajjaḥ pratigrahamātrasajja īdṛśam artham uvāca /	atha sa brāhmaṇaḥ bhāryā anurāgāt utsārita dhairya lajjaḥ pratigraha mātra sajjaḥ īdṛśam artham uvāca 
SA_T09_ajm_u-1336	āloko bhavati yataḥ samaś ca mārgo loko 'yaṃ vrajati tato na durgameṇa /	ālokaḥ bhavati yatas samaḥ ca mārgaḥ lokaḥ yam vrajati tatas na durgameṇa 
SA_T09_ajm_u-1337	prāyo 'smiñ jagati tu matsarāndhakāre nānyena praṇayapadāni me vahanti // AJm_9.53 //	prāyas smin jagati tu matsara andhakāre na anyena praṇaya padāni me vahanti 
SA_T09_ajm_u-1338	pradānaśauryorjitayā yaśaḥśriyā gataṃ ca gantavyam aśeṣatas tava /	pradāna śaurya ūrjitayā yaśaḥ śriyā gatam ca gantavyam aśeṣatas tava 
SA_T09_ajm_u-1339	ato 'smi yācñāśramam abhyupeyivān prayaccha tan me paricārakau sutau // AJm_9.54 //	atas smi yācñā āśramam abhyupeyivān prayaccha tat me paricārakau sutau 
SA_T09_ajm_u-1340	ity ukte bodhisattvo mahāsattvaḥ	iti ukte bodhisattvaḥ mahāsattvaḥ 
SA_T09_ajm_u-1341	dānaprītau kṛtābhyāsaḥ pratyākhyātum aśikṣitaḥ /	dāna prītau kṛta abhyāsaḥ pratyākhyātum a śikṣitaḥ 
SA_T09_ajm_u-1342	dadāmīty avadad dhṛṣṭaṃ dayitau tanayāv api // AJm_9.55 //	dadāmi iti avadat dhṛṣṭam dayitau tanayau api 
SA_T09_ajm_u-1343	svasty astu /	svasti astu 
SA_T09_ajm_u-1344	tat kim idānīm āsyata iti ca brāhmaṇenābhihitaḥ sa mahāsattvaḥ pradānakathāśravaṇotpatitaviṣādaviplutākṣayoḥ sutayoḥ snehavegenāvalambyamānahṛdayo  #	tat kim idānīm āsyate iti ca brāhmaṇena abhihitaḥ sa mahāsattvaḥ pradāna kathā śravaṇa utpatita viṣāda vipluta akṣayoḥ sutayoḥ sneha vegena avalambyamāna hṛdayaḥ 
SA_T09_ajm_u-1345	bodhisattva uvāca /	bodhisattvaḥ uvāca 
SA_T09_ajm_u-1346	dattāv etau mayā tubhyaṃ kiṃ tu mātānayor gatā /	dattau etau mayā tubhyam kim tu mātā anayoḥ gatā 
SA_T09_ajm_u-1347	vanaṃ mūlaphalasyārthe sāyam adyāgamiṣyati // AJm_9.56 //	vanam mūla phalasya arthe sāyam adya āgamiṣyati 
SA_T09_ajm_u-1348	tayā dṛṣṭāv upāghrātau mālināv abhyalaṃkṛtau /	tayā dṛṣṭau upāghrātau mālinau abhyalaṃkṛtau 
SA_T09_ajm_u-1349	ihaikarātraṃ viśramya śvo netāsi sutau mama // AJm_9.57 //	iha eka rātram viśramya śvas netāsi sutau mama 
SA_T09_ajm_u-1350	brāhmaṇa uvāca /	brāhmaṇaḥ uvāca 
SA_T09_ajm_u-1351	alam anenātrabhavato nirbandhena /	alam anena atrabhavataḥ nirbandhena 
SA_T09_ajm_u-1352	gauṇam etad dhi nārīṇāṃ nāma vāmā iti sthitam /	gauṇam etat hi nārīṇām nāma vāmāḥ iti sthitam 
SA_T09_ajm_u-1353	syāc caivaṃ dānavighnas te tena vāsaṃ na rocaye // AJm_9.58 //	syāt ca evam dāna vighnaḥ te tena vāsam na rocaye 
SA_T09_ajm_u-1354	bodhisattva uvāca /	bodhisattvaḥ uvāca 
SA_T09_ajm_u-1355	alaṃ dānavighnāśaṅkayā /	alam dāna vighna āśaṅkayā 
SA_T09_ajm_u-1356	sahadharmacāriṇī mama sā /	sahadharmacāriṇī mama sā 
SA_T09_ajm_u-1357	yathā vātrabhavate rocate /	yathā vā atrabhavate rocate 
SA_T09_ajm_u-1358	api ca mahābrāhmaṇa	api ca mahābrāhmaṇa 
SA_T09_ajm_u-1359	sukumāratayā bālyāt paricaryāsv akauśalāt /	su kumāra tayā bālyāt paricaryāsu a kauśalāt 
SA_T09_ajm_u-1360	kīdṛśīṃ nāma kuryātāṃ dāsaprītim imau tava // AJm_9.59 //	kīdṛśīm nāma kuryātām dāsa prītim imau tava 
SA_T09_ajm_u-1361	dṛṣṭvā tv itthaṃgatāv etau śibirājaḥ pitāmahaḥ /	dṛṣṭvā tu itthaṃgatau etau śibi rājaḥ pitāmahaḥ 
SA_T09_ajm_u-1362	addhā dadyād yad iṣṭaṃ te dhanaṃ niṣkrayam etayoḥ // AJm_9.60 //	addhā dadyāt yat iṣṭam te dhanam niṣkrayam etayoḥ 
SA_T09_ajm_u-1363	yatas tadviṣayaṃ sādhu tvam imau netum arhasi /	yatas tad viṣayam sādhu tvam imau netum arhasi 
SA_T09_ajm_u-1364	evaṃ hy arthena mahatā dharmeṇa ca sameṣyasi // AJm_9.61 //	evam hi arthena mahatā dharmeṇa ca sameṣyasi 
SA_T09_ajm_u-1365	brāhmaṇa uvāca /	brāhmaṇaḥ uvāca 
SA_T09_ajm_u-1366	na śakṣyāmy aham āśīviṣadurāsadaṃ vipriyopāyanena rājānam abhigantum /	na śakṣyāmi aham āśīviṣa durāsadam vipriya upāyanena rājānam abhigantum 
SA_T09_ajm_u-1367	ācchindyān mad imau rājā daṇḍaṃ vā praṇayen mayi /	ācchindyāt mat imau rājā daṇḍam vā praṇayet mayi 
SA_T09_ajm_u-1368	yato neṣyāmy aham imau brāhmaṇyāḥ paricārakau // AJm_9.62 //	yatas neṣyāmi aham imau brāhmaṇyāḥ paricārakau 
SA_T09_ajm_u-1369	atha bodhisattvo yatheṣṭam idānīm ity aparisamāptārtham uktvā sānunayam anuśiṣya tanayau paricaryānukūlye pratigrahārtham abhiprasārite brāhmaṇasya  #	atha bodhisattvaḥ yatheṣṭam idānīm iti a parisamāpta artham uktvā sa anunayam anuśiṣya tanayau paricaryā ānukūlye pratigraha artham abhiprasārite brāhmaṇasya 
SA_T09_ajm_u-1370	pāṇau kamaṇḍalum āvarjayām āsa /	pāṇau kamaṇḍalum āvarjayām āsa 
SA_T09_ajm_u-1371	tasya yatnānurodhena papātāmbu kamaṇḍaloḥ /	tasya yatna anurodhena papāta ambu kamaṇḍaloḥ 
SA_T09_ajm_u-1372	padmapattrābhitāmrābhyāṃ netrābhyāṃ svayam eva tu // AJm_9.63 //	padma pattra abhitāmrābhyām netrābhyām svayam eva tu 
SA_T09_ajm_u-1373	atha sa brāhmaṇo lābhātiharṣāt sasaṃbhramākulitamatir bodhisattvatanayāpaharaṇatvarayā	atha sa brāhmaṇaḥ lābha ati harṣāt sa saṃbhrama ākulita matiḥ bodhisattva tanaya apaharaṇa tvarayā 
SA_T09_ajm_u-1374	saṃkṣiptapadam āśīrvacanam uktvā nirgamyatām ity ājñākarkaśena vacasā kumārāv āśramapadān	saṃkṣipta padam āśīrvacanam uktvā nirgamyatām iti ājñā karkaśena vacasā kumārau āśrama padān 
SA_T09_ajm_u-1375	niṣkrāmayitum ārebhe //	niṣkrāmayitum ārebhe 
SA_T09_ajm_u-1376	atha kumārau viyogaduḥkhātibhāravyathitahṛdayau pitaram abhipraṇamya bāṣpoparudhyamānanayanāv ūcatuḥ /	atha kumārau viyoga duḥkha ati bhāra vyathita hṛdayau pitaram abhipraṇamya bāṣpa uparudhyamāna nayanau ūcatuḥ 
SA_T09_ajm_u-1377	ambā ca tāta niṣkrāntā tvaṃ ca nau dātum icchasi /	ambā ca tāta niṣkrāntā tvam ca nau dātum icchasi 
SA_T09_ajm_u-1378	yāvat tām api paśyeva tato dāsyati nau bhavān // AJm_9.64 //	yāvat tām api paśya iva tatas dāsyati nau bhavān 
SA_T09_ajm_u-1379	atha sa brāhmaṇaḥ purā mātānayor āgacchaty asya vā putrasnehāt paścāttāpaḥ saṃbhavatīti	atha sa brāhmaṇaḥ purā mātā anayoḥ āgacchati asya vā putra snehāt paścāttāpaḥ saṃbhavati iti 
SA_T09_ajm_u-1380	vicintya padmakalāpam ivānayor hastān ābadhya latayā saṃtarjayan viceṣṭamānau pitaraṃ	vicintya padma kalāpam iva anayoḥ hastān ābadhya latayā saṃtarjayan viceṣṭamānau pitaram 
SA_T09_ajm_u-1381	prati vyāvartitavadanau prakṛtisukumārau kumārau pracakarṣa //	prati vyāvartita vadanau prakṛti su kumārau kumārau pracakarṣa 
SA_T09_ajm_u-1382	atha kṛṣṇājinā kumārī tatpūrvaduḥkhopanipātāt sasvaraṃ rudatī pitaram uvāca /	atha kṛṣṇājinā kumārī tad pūrva duḥkha upanipātāt sa svaram rudatī pitaram uvāca 
SA_T09_ajm_u-1383	ayaṃ māṃ brāhmaṇas tāta latayā hanti nirdayaḥ /	ayam mām brāhmaṇaḥ tāta latayā hanti nirdayaḥ 
SA_T09_ajm_u-1384	na cāyaṃ brāhmaṇo vyaktaṃ dhārmikā brāhmaṇāḥ kila // AJm_9.65 //	na ca ayam brāhmaṇaḥ vyaktam dhārmikāḥ brāhmaṇāḥ kila 
SA_T09_ajm_u-1385	yakṣo 'yaṃ brāhmaṇacchadmā nūnaṃ harati khāditum /	yakṣaḥ yam brāhmaṇa chadmā nūnam harati khāditum 
SA_T09_ajm_u-1386	nīyamānau piśācena tāta kiṃ nāv upekṣase // AJm_9.66 //	nīyamānau piśācena tāta kim nau upekṣase 
SA_T09_ajm_u-1387	atha jālī kumāro mātaram anuśocann uvāca /	atha jālī kumāraḥ mātaram anuśocan uvāca 
SA_T09_ajm_u-1388	naivedaṃ me tathā duḥkhaṃ yad ayaṃ hanti māṃ dvijaḥ /	na evā idam me tathā duḥkham yat ayam hanti mām dvijaḥ 
SA_T09_ajm_u-1389	nāpaśyam ambāṃ yat tv adya tad vidārayatīva mām // AJm_9.67 //	na apaśyam ambām yat tu adya tat vidārayati iva mām 
SA_T09_ajm_u-1390	rodiṣyati ciraṃ nūnam ambā śūnye tapovane /	rodiṣyati ciram nūnam ambā śūnye tapaḥ vane 
SA_T09_ajm_u-1391	putraśokena kṛpaṇā hataśāveva cātakī // AJm_9.68 //	putra śokena kṛpaṇā hata śaśā iva cātakī 
SA_T09_ajm_u-1392	asmadarthaṃ samāhṛtya vanān mūlaphalam bahu /	asmad artham samāhṛtya vanāt mūla phalam bahu 
SA_T09_ajm_u-1393	bhaviṣyati kathaṃ nv ambā dṛṣṭvā śūnyaṃ tapovanam // AJm_9.69 //	bhaviṣyati katham nu ambā dṛṣṭvā śūnyam tapaḥ vanam 
SA_T09_ajm_u-1394	ime nāv aśvakās tāta hastikā rathakāś ca ye /	ime nau aśvakāḥ tāta hastikāḥ rathakāḥ ca ye 
SA_T09_ajm_u-1395	ato 'rdhaṃ deyam ambāyai śokaṃ tena vineṣyati // AJm_9.70 //	atas ṛdham deyam ambāyai śokam tena vineṣyati 
SA_T09_ajm_u-1396	vandyāsmadvacanād ambā vāryā śokāc ca sarvathā /	vandyā asmad vacanāt ambā vāryā śokāt ca sarvathā 
SA_T09_ajm_u-1397	durlabhaṃ hi punas tāta tava tasyāś ca darśanam // AJm_9.71 //	durlabham hi punar tāta tava tasyāḥ ca darśanam 
SA_T09_ajm_u-1398	ehi kṛṣṇe mariṣyāvaḥ ko nv artho jīvitena nau /	ehi kṛṣṇe mariṣyāvaḥ kaḥ nu arthaḥ jīvitena nau 
SA_T09_ajm_u-1399	dattāv āvāṃ janitrāsmai brāhmaṇāya dhanaiṣiṇe // AJm_9.72 //	dattau āvām janitrā asmai brāhmaṇāya dhana eṣiṇe 
SA_T09_ajm_u-1400	ity uktvā jagmatuḥ //	iti uktvā jagmatuḥ 
SA_T09_ajm_u-1401	atha bodhisattvas tenātikaruṇena tanayapralāpenākampitamatir api ka idānīṃ dattvānutāpaṃ	atha bodhisattvaḥ tena ati karuṇena tanaya pralāpena a kampita matiḥ api kaḥ idānīm dattvā anutāpam 
SA_T09_ajm_u-1402	kariṣyatīti niṣpratīkāreṇa śokāgninā nirdahyamānahṛdayo viṣavegamūrchāparigata iva	kariṣyati iti niṣpratīkāreṇa śoka agninā nirdahyamāna hṛdayaḥ viṣa vega mūrchā parigataḥ iva 
SA_T09_ajm_u-1403	samuparudhyamānacetās tatraiva niṣasāda /	samuparudhyamāna cetāḥ tatra eva niṣasāda 
SA_T09_ajm_u-1404	śītānilavyajanapratilabdhasaṃjñaś ca niṣkūjam ivāśramapadaṃ tanayaśūnyam abhivīkṣya bāṣpagadgadasaṃnirudhyamānakaṇṭha ity ātmagatam uvāca /	śīta anila vyajana pratilabdha saṃjñaḥ ca niṣkūjam iva āśrama padam tanaya śūnyam abhivīkṣya bāṣpa gadgada saṃnirudhyamāna kaṇṭhaḥ iti ātma gatam uvāca 
SA_T09_ajm_u-1405	putrābhidhāne hṛdaye samakṣaṃ praharan mama /	putra abhidhāne hṛdaye samakṣam praharan mama 
SA_T09_ajm_u-1406	nāśaṅkata kathaṃ nāma dhig alajjo bata dvijaḥ // AJm_9.73 //	nā aśaṅkata katham nāma dhik alajjaḥ bata dvijaḥ 
SA_T09_ajm_u-1407	pattikāv anupānatkau saukumāryāt klamāsahau /	pattikau an upānatkau saukumāryāt klama a sahau 
SA_T09_ajm_u-1408	yāsyataḥ katham adhvānaṃ tasya ca preṣyatāṃ gatau // AJm_9.74 //	yāsyataḥ katham adhvānam tasya ca preṣya tām gatau 
SA_T09_ajm_u-1409	mārgaśramaparimlānau ko 'dya viśrāmayiṣyati /	mārga śrama parimlānau kaḥ viśrāmayiṣyati 
SA_T09_ajm_u-1410	kṣuttarṣaduḥkābhihatau yāciṣyete kam etya vā // AJm_9.75 //	kṣudh tarṣa duḥka abhihatau yāciṣyete kam etya vā 
SA_T09_ajm_u-1411	mama tāvad idaṃ duḥkhaṃ dhīratāṃ kartum icchataḥ /	mama tāvat idam duḥkham dhīra tām kartum icchataḥ 
SA_T09_ajm_u-1412	kā nv avasthā mama tayoḥ sutayoḥ sukhavṛddhayoḥ // AJm_9.76 //	kā nu avasthā mama tayoḥ sutayoḥ sukha vṛddhayoḥ 
SA_T09_ajm_u-1413	aho putraviyogāgnir nirdahaty eva me manaḥ /	aho putra viyoga agniḥ nirdahati eva me manaḥ 
SA_T09_ajm_u-1414	satāṃ tu dharmaṃ saṃsmṛtya ko 'nutāpaṃ kariṣyati // AJm_9.77 //	satām tu dharmam saṃsmṛtya kaḥ nu tāpam kariṣyati 
SA_T09_ajm_u-1415	atha madrī vipriyopanipātāśaṃsibhir aniṣṭair nimittair upajanitavaimanasyā mūlaphalāny ādāya kṣiprataram āgantukāmāpi vyāḍamṛgoparudhyamānamārgā  #	atha madrī vipriya upanipāta āśaṃsibhiḥ aniṣṭaiḥ nimittaiḥ upajanita vaimanasyā mūla phalāni ādāya kṣiprataram āgantu kāmā api vyāḍa mṛga uparudhyamāna mārgā  /
SA_T09_ajm_u-1416	ciratareṇāśramapadam upajagāma /	ciratareṇa āśrama padam upajagāma 
SA_T09_ajm_u-1417	ucitāyāṃ ca pratyudgamanabhūmāv ākrīḍasthāneṣu ca tanayāv apaśyantī bhṛśataram arativaśam agāt //	ucitāyām ca pratyudgamana bhūmau ākrīḍa sthāneṣu ca tanayau a paśyantī bhṛśataram arati vaśam agāt 
SA_T09_ajm_u-1418	anīpsitāśaṅkitajātasaṃbhramā tataḥ sutānveṣaṇacañcalekṣaṇā /	an īpsita āśaṅkita jāta saṃbhramā tatas suta anveṣaṇa cañcala īkṣaṇā 
SA_T09_ajm_u-1419	prasaktam āhvānam asaṃpratigrahaṃ tayor viditvā vyalapac chucāturā // AJm_9.78 //	prasaktam āhvānam a saṃpratigraham tayoḥ viditvā vyalapat śucā āturā 
SA_T09_ajm_u-1420	samājavad yat pratibhāti me purā sutapralāpapratināditaṃ vanam /	samāja vat yat pratibhāti me purā suta pralāpa pratināditam vanam 
SA_T09_ajm_u-1421	adarśanād adya tayos tad eva me prayāti kāntāram ivāśaraṇyatām // AJm_9.79 //	adarśanāt adya tayoḥ tat eva me prayāti kāntāram iva aśaraṇya tām 
SA_T09_ajm_u-1422	kiṃ nu khalu tau kumārau	kim nu khalu tau kumārau 
SA_T09_ajm_u-1423	krīḍāprasaṅgaśramajātanidrau suptau nu naṣṭau gahane vane vā /	krīḍā prasaṅga śrama jāta nidrau suptau nu naṣṭau gahane vane vā 
SA_T09_ajm_u-1424	cirān madabhyāgamanād atuṣṭau syātāṃ kva cid bālatayā nilīnau // AJm_9.80 //	cirāt mad abhyāgamanāt atuṣṭau syātām kva cit bāla tayā nilīnau 
SA_T09_ajm_u-1425	ruvanti kasmāc ca na pakṣiṇo 'py amī samākulās tadvadhasākṣiṇo yadi /	ruvanti kasmāt ca na pakṣiṇaḥ pi amī samākulāḥ tad vadha sākṣiṇaḥ yadi 
SA_T09_ajm_u-1426	taraṃgabhaṅgair avinītakopayā hṛtau nu kiṃ nimnagayātivegayā // AJm_9.81 //	taraṃga bhaṅgaiḥ avinīta kopayā hṛtau nu kim nimnagayā ati vegayā 
SA_T09_ajm_u-1427	apīdānīṃ me vitathā mithyāvikalpā bhaveyuḥ /	api idānīm me vitathāḥ mithyā vikalpāḥ bhaveyuḥ 
SA_T09_ajm_u-1428	api rājaputrāya saputrāya svasti syāt /	api rāja putrāya sa putrāya svasti syāt 
SA_T09_ajm_u-1429	apy aniṣṭanivedināṃ nimittānāṃ maccharīra eva vipāko bhavet /	api aniṣṭa nivedinām nimittānām mad śarīre eva vipākaḥ bhavet 
SA_T09_ajm_u-1430	kiṃ nu khalv idaṃ animittāpavṛttapraharṣam aratitamisrayāvacchādyamānaṃ vidravatīva me hṛdayam /	kim nu khalu idam animitta apavṛtta praharṣam arati tamisrayā avacchādyamānam vidravati iva me hṛdayam 
SA_T09_ajm_u-1431	visrasyanta iva me gātrāṇi /	visrasyante iva me gātrāṇi 
SA_T09_ajm_u-1432	vyākulā iva digvibhāgāḥ /	vyākulāḥ iva diś vibhāgāḥ 
SA_T09_ajm_u-1433	bhramatīva cedaṃ paridhvastalakṣmīkaṃ vanam iti //	bhramati iva ca idam paridhvasta lakṣmīkam vanam iti 
SA_T09_ajm_u-1434	athānupraviśyāśramapadam ekānte nikṣipya mūlaphalam upacārapuraḥsaraṃ bhartāram abhigamya kva dārakāv iti papraccha /	atha anupraviśya āśrama padam ekānte nikṣipya mūla phalam upacāra puraḥsaram bhartāram abhigamya kva dārakau iti papraccha 
SA_T09_ajm_u-1435	atha bodhisattvo jānānaḥ snehadurbalatāṃ mātṛhṛdayasya durnivedyatvāc ca vipriyasya naināṃ kiṃ cid vaktuṃ śaśāka /	atha bodhisattvaḥ jānānaḥ sneha durbala tām mātṛ hṛdayasya durnivedya tvāt ca vipriyasya na enām kim cit vaktum śaśāka 
SA_T09_ajm_u-1436	janasya hi priyārhasya vipriyākhyānavahninā upetya hi manastāpaḥ saghṛṇena suduṣkaraḥ // AJm_9.82 //	janasya hi priya arhasya vipriya ākhyāna vahninā upetya hi manaḥ tāpaḥ sa ghṛṇena su duṣkaraḥ 
SA_T09_ajm_u-1437	atha madrī vyaktam akuśalaṃ me putrayor yad ayam evaṃ tūṣṇīṃbhūtaḥ śokadainyānuvṛttyety	atha madrī vyaktam akuśalam me putrayoḥ yat ayam evam tūṣṇīṃbhūtaḥ śoka dainya anuvṛttyā iti 
SA_T09_ajm_u-1438	avadhārya samantataḥ kṣiptacitteva vicintyāśramapadaṃ tanayāv apaśyantī sabāṣpagadgadaṃ punar uvāca /	avadhārya samantataḥ kṣipta cittā iva vicintya āśrama padam tanayau a paśyantī sa bāṣpa gadgadam punar uvāca 
SA_T09_ajm_u-1439	dārakau ca na paśyāmi tvaṃ ca māṃ nābhibhāṣase /	dārakau ca na paśyāmi tvam ca mām na abhibhāṣase 
SA_T09_ajm_u-1440	hatā khalv asmi kṛpaṇā vipriyaṃ hi na kathyate // AJm_9.83 //	hatā khalu asmi kṛpaṇā vipriyam hi na kathyate 
SA_T09_ajm_u-1441	ity uktvā śokāgninā parigatahṛdayā chinnamūleva latā nipapāta /	iti uktvā śoka agninā parigata hṛdayā chinna mūlā iva latā nipapāta 
SA_T09_ajm_u-1442	patantīm eva caināṃ parigṛhya bodhisattvas tṛṇaśayanam ānīya śītābhir adbhiḥ pariṣicya pratyāgataprāṇāṃ samāśvāsayann uvāca /	patantīm eva ca enām parigṛhya bodhisattvaḥ tṛṇa śayanam ānīya śītābhiḥ adbhiḥ pariṣicya pratyāgata prāṇām samāśvāsayan uvāca 
SA_T09_ajm_u-1443	sahasaiva na te madri duḥkham ākhyātavān aham /	sahasā eva na te madri duḥkham ākhyātavān aham 
SA_T09_ajm_u-1444	na hi saṃbhāvyate dhairyaṃ manasi snehadurbale // AJm_9.84 //	na hi saṃbhāvyate dhairyam manasi sneha durbale 
SA_T09_ajm_u-1445	jarādāridryaduḥkhārto brāhmaṇo mām upāgamat /	jarā dāridrya duḥkha ārtaḥ brāhmaṇaḥ mām upāgamat 
SA_T09_ajm_u-1446	tasmai dattau mayā putrau samāśvasihi mā śucaḥ // AJm_9.85 //	tasmai dattau mayā putrau samāśvasihi mā śucaḥ 
SA_T09_ajm_u-1447	māṃ paśya madri mā putrau paridevīś ca devi mā /	mām paśya madri mā putrau paridevīḥ ca devi mā 
SA_T09_ajm_u-1448	putraśokasaśalye me prahārṣīr iva mā hṛdi // AJm_9.86 //	putra śoka sa śalye me prahārṣīḥ iva mā hṛdi 
SA_T09_ajm_u-1449	yācitena kathaṃ śakyaṃ na dātum api jīvitam /	yācitena katham śakyam na dātum api jīvitam 
SA_T09_ajm_u-1450	anumodasva tad bhadre putradānam idaṃ mama // AJm_9.87 //	anumodasva tat bhadre putra dānam idam mama 
SA_T09_ajm_u-1451	tac chrutvā madrī putravināśaśaṅkāvyathitahṛdayā putrayor jīvitapravṛttiśravaṇāt pratanūbhūtaśokā patyur adhṛtiparihārārthaṃ pramṛjya nayane  #	tat śrutvā madrī putra vināśa śaṅkā vyathita hṛdayā putrayoḥ jīvita pravṛtti śravaṇāt pratanūbhūta śokā patyuḥ adhṛti parihāra artham pramṛjya nayane 
SA_T09_ajm_u-1452	savismayam udīkṣamāṇā bhartāram uvāca /	sa vismayam udīkṣamāṇā bhartāram uvāca 
SA_T09_ajm_u-1453	āścaryam / kiṃ bahunā /	āścaryam kim bahunā 
SA_T09_ajm_u-1454	nūnaṃ vismayavaktavyacetaso 'pi divaukasaḥ /	nūnam vismaya vaktavya cetasaḥ pi divaukasaḥ 
SA_T09_ajm_u-1455	yad ity alabdhaprasaras tava cetasi matsaraḥ // AJm_9.88 //	yat iti alabdha prasaraḥ tava cetasi matsaraḥ 
SA_T09_ajm_u-1456	tathā hi dikṣu prasṛtapratisvanaiḥ samantato daivatadundubhisvanaiḥ /	tathā hi dikṣu prasṛta pratisvanaiḥ samantataḥ daivata dundubhi svanaiḥ 
SA_T09_ajm_u-1457	prasaktavispaṣṭapadākṣaraṃ nabhas tavaiva kīrtiprathanādarād abhūt // AJm_9.89 //	prasakta vispaṣṭa pada akṣaram nabhaḥ tava eva kīrti prathana ādarāt abhūt 
SA_T09_ajm_u-1458	prakampiśailendrapayodharā dharā madād ivābhūd abhivṛddhavepathuḥ /	prakampi śaila indra payodharā dharā madāt iva abhūt abhivṛddha vepathuḥ 
SA_T09_ajm_u-1459	divaḥ patadbhiḥ kusumaiś ca kāñcanaiḥ savidyududdyotam ivābhavan nabhaḥ // AJm_9.90 //	divaḥ patadbhiḥ kusumaiḥ ca kāñcanaiḥ sa vidyut uddyotam iva abhavat nabhaḥ 
SA_T09_ajm_u-1460	tad alaṃ śokadainyena dattvā cittaṃ prasādaya /	tat alam śoka dainyena dattvā cittam prasādaya 
SA_T09_ajm_u-1461	nipānabhūto lokānāṃ dātaiva ca punar bhava // AJm_9.91 //	nipāna bhūtaḥ lokānām dātā eva ca punar bhava 
SA_T09_ajm_u-1462	atha śakro devendraḥ kṣititalacalanād ākampite sumerau parvatarāje kim idam iti samutpannavimarśo	atha śakraḥ deva indraḥ kṣiti tala calanāt ākampite sumerau parvata rāje kim idam iti samutpanna vimarśaḥ 
SA_T09_ajm_u-1463	vismayotphullanayanebhyo lokapālebhyaḥ pṛthivīkampakāraṇaṃ viśvaṃtaraputradānam upalabhya	vismaya utphulla nayanebhyaḥ lokapālebhyaḥ pṛthivī kampa kāraṇam viśvaṃtara putra dānam upalabhya 
SA_T09_ajm_u-1464	praharṣavismayāghūrṇitamanāḥ prabhātāyāṃ tasyāṃ rajanyāṃ brāhmaṇarūpī viśvaṃtaram	praharṣa vismaya āghūrṇita manāḥ prabhātāyām tasyām rajanyām brāhmaṇa rūpī viśvaṃtaram 
SA_T09_ajm_u-1465	arthivad abhyagacchat /	arthi vat abhyagacchat 
SA_T09_ajm_u-1466	kṛtātithisatkāraś ca bodhisattvena kenārtha ity upanimantrito bhāryām enam ayācata /	kṛta atithi satkāraḥ ca bodhisattvena kena arthaḥ iti upanimantritaḥ bhāryām enam ayācata 
SA_T09_ajm_u-1467	mahāhradeṣv ambha ivopaśoṣaṃ na dānadharmaḥ samupaiti satsu /	mahā hradeṣu ambhaḥ iva upaśoṣam na dāna dharmaḥ samupaiti satsu 
SA_T09_ajm_u-1468	yāce tatas tvāṃ surasaṃnibhāryāṃ bhāryām imām arhasi naḥ pradātum // AJm_9.92 //	yāce tatas tvām sura saṃnibha āryām bhāryām imām arhasi naḥ pradātum 
SA_T09_ajm_u-1469	avimanā eva tu bodhisattvas tathety asmai pratiśuśrāva /	avimanāḥ eva tu bodhisattvaḥ tathā iti asmai pratiśuśrāva 
SA_T09_ajm_u-1470	tataḥ sa vāmena kareṇa madrīm ādāya savyena kamaṇḍaluṃ ca /	tatas sa vāmena kareṇa madrīm ādāya savyena kamaṇḍalum ca 
SA_T09_ajm_u-1471	nyapātayat tasya jalaṃ karāgre manobhuvaś cetasi śokavahnim // AJm_9.93 //	nyapātayat tasya jalam kara agre manobhuvaḥ cetasi śoka vahnim 
SA_T09_ajm_u-1472	cukopa madrī na tu no ruroda viveda sā tasya hi taṃ svabhāvam /	cukopa madrī na tu naḥ ruroda viveda sā tasya hi tam svabhāvam 
SA_T09_ajm_u-1473	apūrvaduḥkhātibharāturā tu taṃ prekṣamāṇā likhiteva tasthau // AJm_9.94 //	apūrva duḥkha ati bhara āturā tu tam prekṣamāṇā likhitā iva tasthau 
SA_T09_ajm_u-1474	tad dṛṣṭvā paramavismayākrāntahṛdayaḥ śakro devānām indras taṃ mahāsattvam abhiṣṭuvann uvāca /	tat dṛṣṭvā parama vismaya ākrānta hṛdayaḥ śakraḥ devānām indraḥ tam mahāsattvam abhiṣṭuvan uvāca 
SA_T09_ajm_u-1475	aho vikṛṣṭāntaratā sadasaddharmayor yathā /	aho vikṛṣṭa antara tā sat asat dharmayoḥ yathā 
SA_T09_ajm_u-1476	śraddhātum api karmedaṃ kā śaktir akṛtātmanām // AJm_9.95 //	śraddhātum api karma idam kā śaktiḥ akṛtātmanām 
SA_T09_ajm_u-1477	avītarāgeṇa satā putradāram atipriyam /	a vīta rāgeṇa satā putra dāram ati priyam 
SA_T09_ajm_u-1478	niḥsaṅgam iti dātavyaṃ kā nāmeyam udāttatā // AJm_9.96 //	niḥsaṅgam iti dātavyam kā nāma iyam udātta tā 
SA_T09_ajm_u-1479	asaṃśayaṃ tvadguṇaraktasaṃkathaiḥ prakīryamāṇeṣu yaśaḥsu dikṣu te /	asaṃśayam tvad guṇa rakta saṃkathaiḥ prakīryamāṇeṣu yaśaḥsu dikṣu te 
SA_T09_ajm_u-1480	tirobhaviṣyanty aparā yaśaḥśriyaḥ pataṃgatejaḥsu yathānyadīptayaḥ // AJm_9.97 //	tirobhaviṣyanti aparāḥ yaśaḥ śriyaḥ pataṃga tejaḥsu yathā anya dīptayaḥ 
SA_T09_ajm_u-1481	tasya te 'bhyanumodante karmedam atimānuṣam /	tasya te bhyanumodante karma idam atimānuṣam 
SA_T09_ajm_u-1482	yakṣagandharvabhujagās tridaśāś ca savāsavāḥ // AJm_9.98 //	yakṣa gandharva bhujagāḥ tridaśāḥ ca sa vāsavāḥ 
SA_T09_ajm_u-1483	ity uktvā śakraḥ svam eva vapur abhijvalad āsthāya śakro 'ham asmīti ca nivedyātmānaṃ bodhisattvam uvāca /	iti uktvā śakraḥ svam eva vapuḥ abhijvalat āsthāya śakraḥ ham asmi iti ca nivedya ātmānam bodhisattvam uvāca 
SA_T09_ajm_u-1484	tubhyam eva prayacchāmi madrīṃ bhāryām imām aham /	tubhyam eva prayacchāmi madrīm bhāryām imām aham 
SA_T09_ajm_u-1485	vyatītya na hi śītāṃśuṃ candrikā sthātum arhati // AJm_9.99 //	vyatītya na hi śītāṃśum candrikā sthātum arhati 
SA_T09_ajm_u-1486	dattāpi ca śṛgālasya siṃhabhāryā kim asya sā /	dattā api ca śṛgālasya siṃha bhāryā kim asya sā 
SA_T09_ajm_u-1487	siṃhasyaiva hi sā bhāryā dhīrā yacchanti yācitāḥ // AJm_9.100 //	siṃhasya eva hi sā bhāryā dhīrāḥ yacchanti yācitāḥ 
SA_T09_ajm_u-1488	viśiṣṭamadhyahīnānāṃ samacittā jināṅkurāḥ /	viśiṣṭa madhya hīnānām sama cittāḥ jina aṅkurāḥ 
SA_T09_ajm_u-1489	tasmād anumatā loke [......]na tu karmaṇā // AJm_9.101 //	tasmāt anumatāḥ loke na tu karmaṇā 
SA_T09_ajm_u-1490	tan mā cintāṃ putrayor viprayogād rājyabhraṃśān mā ca saṃtāpam āgāḥ /	tat mā cintām putrayoḥ viprayogāt rājya bhraṃśāt mā ca saṃtāpam āgāḥ 
SA_T09_ajm_u-1491	sārdhaṃ tābhyām abhyupetaḥ pitā te kartā rājyaṃ tvatsanāthaṃ sanātham // AJm_9.102 //	sārdham tābhyām abhyupetaḥ pitā te kartā rājyam tvad sanātham sa nātham 
SA_T09_ajm_u-1492	ity uktvā śakras tatraivāntardadhe /	iti uktvā śakraḥ tatra eva antardadhe 
SA_T09_ajm_u-1493	śakrānubhāvāc ca sa brāhmaṇo bodhisattvatanayau śibiviṣayam eva saṃprāpayām āsa /	śakra anubhāvāt ca sa brāhmaṇaḥ bodhisattva tanayau śibi viṣayam eva saṃprāpayām āsa 
SA_T09_ajm_u-1494	atha śibayaḥ saṃjayaś ca śibirājas tad atikaruṇam atiduṣkaraṃ bodhisattvasya karma	atha śibayaḥ saṃjayaḥ ca śibi rājaḥ tat ati karuṇam ati duṣkaram bodhisattvasya karma 
SA_T09_ajm_u-1495	śrutvā samākleditahṛdayā brāhmaṇahastān niṣkrīya bodhisattvatanayau prasādyānīya	śrutvā samākledita hṛdayā brāhmaṇa hastāt niṣkrīya bodhisattva tanayau prasādya ānīya 
SA_T09_ajm_u-1496	ca viśvaṃtaraṃ rājya eva pratiṣṭhāpayām āsuḥ //	ca viśvaṃtaram rājye eva pratiṣṭhāpayām āsuḥ 
SA_T09_ajm_u-1497	tad evam atyadbhutā bodhisattvacaryeti tadunmukheṣu sattvaviśeṣeṣu nāvajñā pratīghāto vā karaṇīyaḥ /	tat evam ati adbhutā bodhisattva caryā iti tad unmukheṣu sattva viśeṣeṣu na avajñā pratīghātaḥ vā karaṇīyaḥ 
SA_T09_ajm_u-1498	tathāgatavarṇe satkṛtya dharmaśravaṇe copaneyam //	tathāgata varṇe satkṛtya dharma śravaṇe ca upaneyam 
SA_T09_ajm_u-1499	viśvaṃtarajātakaṃ navamam //	viśvaṃtarajātakam navamam 
SA_T09_ajm_u-1500	10. Yajñajātakam	yajña jātakam 
SA_T09_ajm_u-1501	na kalyāṇāśayāḥ pāpapratāraṇām anuvidhīyanta ity āśayaśuddhau yatitavyam //	na kalyāṇa āśayāḥ pāpa pratāraṇām anuvidhīyante iti āśaya śuddhau yatitavyam 
SA_T09_ajm_u-1502	tadyathānuśrūyate /	tat yathā anuśrūyate 
SA_T09_ajm_u-1503	bodhisattvaḥ kila svapuṇyaprabhāvopanatām ānatasarvasāmantāṃ praśāntasvaparacakrādyupadravatvād akaṇṭakām asapatnām ekātapatrāṃ dāyādyakramāgatāṃ  #	bodhisattvaḥ kila sva puṇya prabhāva upanatām ānata sarva sāmantām praśānta sva para cakra ādi upadrava tvāt akaṇṭakām asapatnām eka ātapatrām dāyādya krama āgatām 
SA_T09_ajm_u-1504	pṛthivīṃ pālayām āsa /	pṛthivīm pālayām āsa 
SA_T09_ajm_u-1505	nāthaḥ pṛthivyāḥ sa jitendriyārir bhuktāvagīteṣu phaleṣv asaktaḥ /	nāthaḥ pṛthivyāḥ sa jita indriya ariḥ bhukta avagīteṣu phaleṣu asaktaḥ 
SA_T09_ajm_u-1506	prajāhiteṣv āhitasarvabhāvo dharmaikakāryo munivad babhūva // AJm_10.1 //	prajā hiteṣu āhita sarva bhāvaḥ dharma eka kāryaḥ muni vat babhūva 
SA_T09_ajm_u-1507	viveda lokasya hi sa svabhāvaṃ pradhānacaryānukṛtipradhānam /	viveda lokasya hi sa svabhāvam pradhāna caryā anukṛti pradhānam 
SA_T09_ajm_u-1508	śreyaḥ samādhitsur ataḥ prajāsu viśeṣato dharmavidhau sasañje // AJm_10.2 //	śreyaḥ samādhitsuḥ atas prajāsu viśeṣataḥ dharma vidhau sasañje 
SA_T09_ajm_u-1509	dadau dhanaṃ śīlavidhiṃ samādade kṣamāṃ siṣeve jagadartham aihata /	dadau dhanam śīla vidhim samādade kṣamām siṣeve jagat artham aihata 
SA_T09_ajm_u-1510	prajāhitādhyāśayasaumyadarśanaḥ sa mūrtimān dharma iva vyarocata // AJm_10.3 //	prajā hita adhyāśaya saumya darśanaḥ sa mūrtimān dharmaḥ iva vyarocata 
SA_T09_ajm_u-1511	atha kadā cit tadbhujābhiguptam api taṃ viṣayaṃ sattvānāṃ karmavaiguṇyāt pramādavaśagatvāc ca varṣakarmādhikṛtānāṃ devaputrāṇāṃ durvṛṣṭiparyākulatā  #	atha kadā cit tad bhuja abhiguptam api tam viṣayam sattvānām karma vaiguṇyāt pramāda vaśaga tvāt ca varṣa karma adhikṛtānām deva putrāṇām durvṛṣṭi paryākula tā  /
SA_T09_ajm_u-1512	kva cit kva cid abhidudrāva //	kva cit kva cit abhidudrāva 
SA_T09_ajm_u-1513	atha sa rājā vyaktam ayaṃ mama prajānāṃ vā dharmāpacārāt samupanato 'nartha iti niścitamatiḥ	atha sa rājā vyaktam ayam mama prajānām vā dharma apacārāt samupanataḥ narthaḥ iti niścita matiḥ 
SA_T09_ajm_u-1514	saṃrūḍhahitādhyāśayatvāt prajāsu tadduḥkham amṛṣyamāṇo dharmatattvajñasaṃmatān purohitapramukhān	saṃrūḍha hita adhyāśaya tvāt prajāsu tat duḥkham a mṛṣyamāṇaḥ dharma tattva jña saṃmatān purohita pramukhān 
SA_T09_ajm_u-1515	brāhmaṇavṛddhān matisacivāṃś ca taduddharaṇopāyaṃ papraccha /	brāhmaṇa vṛddhān mati sacivān ca tad uddharaṇa upāyam papraccha 
SA_T09_ajm_u-1516	atha te vedavihitam anekaprāṇiśatavadhārambhabhīṣaṇaṃ yajñavidhiṃ suvṛṣṭihetuṃ manyamānās tam asmai saṃvarṇayām āsuḥ /	atha te veda vihitam aneka prāṇi śata vadha ārambha bhīṣaṇam yajña vidhim su vṛṣṭi hetum manyamānāḥ tam asmai saṃvarṇayām āsuḥ 
SA_T09_ajm_u-1517	viditavṛttāntas tu sa rājā yajñavihitānāṃ prāṇivaiśasānāṃ karuṇātmakatvān na teṣāṃ tad vacanaṃ bhāvenābhyanandat /	vidita vṛttāntaḥ tu sa rājā yajña vihitānām prāṇi vaiśasānām karuṇā ātmaka tvāt na teṣām tat vacanam bhāvena abhyanandat 
SA_T09_ajm_u-1518	vinayānuvṛttyā cainān pratyākhyānarūkṣākṣaram anuktvā prastāvāntareṇaiṣāṃ tāṃ kathāṃ tiraścakāra /	vinaya anuvṛttyā ca enān pratyākhyāna rūkṣa akṣaram an uktvā prastāva antareṇa eṣām tām kathām tiras cakāra 
SA_T09_ajm_u-1519	te punar api taṃ rājānaṃ dharmasaṃkathāprastāvalabdhāvasarā gāmbhīryagūḍhaṃ tasya bhāvam ajānānā yajñapravṛttaye samanuśaśāsuḥ /	te punar api tam rājānam dharma saṃkathā prastāva labdha avasarāḥ gāmbhīrya gūḍham tasya bhāvam a jānānāḥ yajña pravṛttaye samanuśaśāsuḥ 
SA_T09_ajm_u-1520	kāryāṇi rājñāṃ niyatāni yāni lābhe pṛthivyāḥ paripālane ca /	kāryāṇi rājñām niyatāni yāni lābhe pṛthivyāḥ paripālane ca 
SA_T09_ajm_u-1521	nātyeti kālas tava tāni nityaṃ teṣāṃ kramo dharmasukhāni yadvat // AJm_10.4 //	na atyeti kālaḥ tava tāni nityam teṣām kramaḥ dharma sukhāni yadvat 
SA_T09_ajm_u-1522	trivargasevānipuṇasya tasya prajāhitārthaṃ dhṛtakārmukasya /	trivarga sevā nipuṇasya tasya prajā hita artham dhṛta kārmukasya 
SA_T09_ajm_u-1523	yajñābhidhāne suralokasetau pramādatantreva kathaṃ matis te // AJm_10.5 //	yajña abhidhāne sura loka setau pramāda tantrā iva katham matiḥ te 
SA_T09_ajm_u-1524	bhṛtyair ivājñā bahumanyate te sākṣād iyaṃ siddhir iti kṣitīśaiḥ /	bhṛtyaiḥ iva ājñā bahu manyate te sākṣāt iyam siddhiḥ iti kṣitīśaiḥ 
SA_T09_ajm_u-1525	śreyāṃsi kīrtijvalitāni cetuṃ yajñair ayaṃ te ripukāla kālaḥ // AJm_10.6 //	śreyāṃsi kīrti jvalitāni cetum yajñaiḥ ayam te ripu kāla kālaḥ 
SA_T09_ajm_u-1526	kāmaṃ sadā dīkṣita eva ca tvaṃ dānaprasaṅgān niyamādarāc ca /	kāmam sadā dīkṣitaḥ eva ca tvam dāna prasaṅgāt niyama ādarāt ca 
SA_T09_ajm_u-1527	vedaprasiddhaiḥ kratubhis tathāpi yuktaṃ bhaven moktum ṛṇaṃ surāṇām // AJm_10.7 //	veda prasiddhaiḥ kratubhiḥ tathā api yuktam bhavet moktum ṛṇam surāṇām 
SA_T09_ajm_u-1528	sviṣṭyābhituṣṭāni hi daivatāni bhūtāni vṛṣṭyā pratimānayanti /	su iṣṭyā abhituṣṭāni hi daivatāni bhūtāni vṛṣṭyā pratimānayanti 
SA_T09_ajm_u-1529	iti prajānāṃ hitam ātmanaś ca yaśaskaraṃ yajñavidhiṃ juṣasva // AJm_10.8 //	iti prajānām hitam ātmanaḥ ca yaśaskaram yajña vidhim juṣasva 
SA_T09_ajm_u-1530	tasya cintā prādurabhavat /	tasya cintā prādurabhavat 
SA_T09_ajm_u-1531	atidurnyasto batāyaṃ parapratyayahāryapelavamatir amīmāṃsako dharmapriyaśraddadhāno jano yatra hi nāma	ati durnyastaḥ bata ayam para pratyaya hārya pelava matiḥ amīmāṃsakaḥ dharma priya śraddadhānaḥ janaḥ yatra hi nāma 
SA_T09_ajm_u-1532	ya eva lokeṣu śaraṇyasaṃmatās ta eva hiṃsām api dharmato gatāḥ /	ye eva lokeṣu śaraṇya saṃmatāḥ te eva hiṃsām api dharmataḥ gatāḥ 
SA_T09_ajm_u-1533	vivartate kaṣṭam apāyasaṃkaṭe janas tadādeśitakāpathānugaḥ // AJm_10.9 //	vivartate kaṣṭam apāya saṃkaṭe janaḥ tad ādeśita kāpatha anugaḥ 
SA_T09_ajm_u-1534	ko hi nāmābhisaṃbandho dharmasya paśuhiṃsayā /	kaḥ hi nāma abhisaṃbandhaḥ dharmasya paśu hiṃsayā 
SA_T09_ajm_u-1535	suralokādhivāsasya daivataprīṇanasya vā // AJm_10.10 //	sura loka adhivāsasya daivata prīṇanasya vā 
SA_T09_ajm_u-1536	viśasyamānaḥ kila mantraśaktibhiḥ paśur divaṃ gacchati tena tadvadhaḥ /	viśasyamānaḥ kila mantra śaktibhiḥ paśuḥ divam gacchati tena tad vadhaḥ 
SA_T09_ajm_u-1537	upaiti dharmatvam itīdam apy asat paraiḥ kṛtaṃ ko hi paratra lapsyate // AJm_10.11 //	upaiti dharma tvam iti idam api asat paraiḥ kṛtam kaḥ hi paratra lapsyate 
SA_T09_ajm_u-1538	asatpravṛtter anivṛttamānasaḥ śubheṣu karmasv avirūḍhaniścayaḥ /	asat pravṛtteḥ anivṛtta mānasaḥ śubheṣu karmasu a virūḍha niścayaḥ 
SA_T09_ajm_u-1539	paśur divaṃ yāsyati kena hetunā hato 'pi yajñe svakṛtāśrayaṃ vinā // AJm_10.12 //	paśuḥ divam yāsyati kena hetunā hataḥ yajñe sva kṛta āśrayam vinā 
SA_T09_ajm_u-1540	hataś ca yajñe tridivaṃ yadi vrajen nanu vrajeyuḥ paśutāṃ svayaṃ dvijāḥ /	hataḥ ca yajñe tridivam yadi vrajet nanu vrajeyuḥ paśu tām svayam dvijāḥ 
SA_T09_ajm_u-1541	yatas tu nāyaṃ vidhir īkṣyate kva cid vacas tad eṣāṃ ka iva grahīṣyati // AJm_10.13 //	yatas tu nā ayam vidhiḥ īkṣyate kva cit vacaḥ tat eṣām kaḥ iva grahīṣyati 
SA_T09_ajm_u-1542	atulyagandharddhirasaujasaṃ śubhāṃ sudhāṃ kilotsṛjya varāpsarodhṛtām /	atulya gandha ṛddhiḥ asaujasam śubhām sudhām kila utsṛjya vara apsaraḥ dhṛtām 
SA_T09_ajm_u-1543	mudaṃ prayāsyanti vapādikāraṇād vadhena śocyasya paśor divaukasaḥ // AJm_10.14 //	mudam prayāsyanti vapā ādi kāraṇāt vadhena śocyasya paśoḥ divaukasaḥ 
SA_T09_ajm_u-1544	tad idam atra prāptakālam iti viniścitya sa rājā yajñārambhasamutsuka iva nāma tat teṣāṃ vacanaṃ pratigṛhyāvocad enān /	tat idam atra prāpta kālam iti viniścitya sa rājā yajña ārambha samutsukaḥ iva nāma tat teṣām vacanam pratigṛhya avocat enān 
SA_T09_ajm_u-1545	sanāthaḥ khalv aham anugrahavāṃś ca yad evaṃ me hitāvahitamanaso 'trabhavantaḥ /	sa nāthaḥ khalu aham anugrahavān ca yat evam me hita avahita manasaḥ trabhavantaḥ 
SA_T09_ajm_u-1546	tad icchāmi puruṣamedhasahasreṇa yaṣṭum /	tat icchāmi puruṣamedha sahasreṇa yaṣṭum 
SA_T09_ajm_u-1547	anuśiṣyantāṃ tadupayogyasaṃbhārasamudānayanārthaṃ yathādhikāram amātyāḥ /	anuśiṣyantām tad upayogya saṃbhāra samudānayana artham yathā adhikāram amātyāḥ 
SA_T09_ajm_u-1548	parīkṣyatāṃ sattrāgāraniveśayogyo bhūmipradeśas tadanuguṇaś ca tithikaraṇamuhūrtanakṣatrayoga iti //	parīkṣyatām sattra āgāra niveśa yogyaḥ bhūmi pradeśaḥ tad anuguṇaḥ ca tithi karaṇa muhūrta nakṣatra yogaḥ iti 
SA_T09_ajm_u-1549	athainaṃ purohita uvāca /	atha enam purohitaḥ uvāca 
SA_T09_ajm_u-1550	īpsitārthasaṃpattaye snātu tāvan mahārāja ekasya yajñasyāvabhṛthe /	īpsita artha saṃpattaye snātu tāvat mahā rājaḥ ekasya yajñasya avabhṛthe 
SA_T09_ajm_u-1551	athottareṣām ārambhaḥ kariṣyate krameṇa /	atha uttareṣām ārambhaḥ kariṣyate krameṇa 
SA_T09_ajm_u-1552	yugapat puruṣapaśavaḥ sahasraśo hi parigṛhyamāṇā vyaktam udvegadoṣāya prajānāṃ te syur iti //	yugapad puruṣa paśavaḥ sahasraśas hi parigṛhyamāṇāḥ vyaktam udvega doṣāya prajānām te syuḥ iti 
SA_T09_ajm_u-1553	asty etad iti ca brāhmaṇair uktaḥ sa rājā tān uvāca /	asti etat iti ca brāhmaṇaiḥ uktaḥ sa rājā tān uvāca 
SA_T09_ajm_u-1554	alam atrabhavatāṃ prakṛtikopāśaṅkayā /	alam atrabhavatām prakṛti kopa āśaṅkayā 
SA_T09_ajm_u-1555	tathāhaṃ saṃvidhāsye yathodvegaṃ me prajā na prayāsyantīti //	tathā aham saṃvidhāsye yathā udvegam me prajāḥ na prayāsyanti iti 
SA_T09_ajm_u-1556	atha sa rājā paurajānapadān saṃnipātyābravīt /	atha sa rājā paura jānapadān saṃnipātya abravīt 
SA_T09_ajm_u-1557	icchāmi puruṣamedhasahasreṇa yaṣṭum /	icchāmi puruṣamedha sahasreṇa yaṣṭum 
SA_T09_ajm_u-1558	na ca mayā śakyaḥ kaś cid akāmaḥ paśutve niyoktum aduṣṭaḥ /	na ca mayā śakyaḥ kaḥ cit akāmaḥ paśu tve niyoktum aduṣṭaḥ 
SA_T09_ajm_u-1559	tad yaṃ yam aham itaḥ prabhṛti vo drakṣyāmi vyavadhūtapramādanidreṇa vimalena cāracakṣuṣā	tat yam yam aham itas prabhṛti vaḥ drakṣyāmi vyavadhūta pramāda nidreṇa vimalena cāra cakṣuṣā 
SA_T09_ajm_u-1560	śīlamaryādātivartinam asmadājñāṃ paribhavantaṃ taṃ taṃ svakulapaṃsakaṃ deśakaṇṭakam	śīla maryādā ativartinam asmad ājñām paribhavantam tam tam sva kula paṃsakam deśa kaṇṭakam 
SA_T09_ajm_u-1561	ahaṃ paśunimittam ādāsyāmīty etad vo viditam astv iti //	aham paśu nimittam ādāsyāmi iti etat vaḥ viditam astu iti 
SA_T09_ajm_u-1562	atha teṣāṃ mukhyatamāḥ prāñjalaya enam ūcuḥ /	atha teṣām mukhyatamāḥ prāñjalayaḥ enam ūcuḥ 
SA_T09_ajm_u-1563	sarvāḥ kriyās tava hitapravaṇāḥ prajānāṃ tatrāvamānanavidher naradeva ko 'rthaḥ /	sarvāḥ kriyāḥ tava hita pravaṇāḥ prajānām tatra avamānana vidheḥ naradeva kaḥ rthaḥ 
SA_T09_ajm_u-1564	brahmāpi te caritam abhyanumantum arhaḥ sādhupramāṇaparam atrabhavān pramāṇam // AJm_10.15 //	brahmā api te caritam abhyanumantum arhaḥ sādhu pramāṇa param atrabhavān pramāṇam 
SA_T09_ajm_u-1565	priyaṃ yad eva devasya tad asmākam api priyam /	priyam yat eva devasya tat asmākam api priyam 
SA_T09_ajm_u-1566	asmatpriyahitād anyad dṛśyate na hi te priyam // AJm_10.16 //	asmad priya hitāt anyat dṛśyate na hi te priyam 
SA_T09_ajm_u-1567	iti pratigṛhītavacanaḥ paurajānapadaiḥ sa rājā mahatā janaprakāśenāḍambareṇa pratyayitān amātyān pāpajanopagrahaṇārthaṃ janapadaṃ nagarāṇi  #	iti pratigṛhīta vacanaḥ paura jānapadaiḥ sa rājā mahatā jana prakāśena āḍambareṇa pratyayitān amātyān pāpa jana upagrahaṇa artham janapadam nagarāṇi 
SA_T09_ajm_u-1568	ca preṣayām āsa /	ca preṣayām āsa 
SA_T09_ajm_u-1569	samantataś ca pratyaham iti ghoṣaṇāṃ kārayām āsa /	samantataḥ ca pratyaham iti ghoṣaṇām kārayām āsa 
SA_T09_ajm_u-1570	abhayam abhayado dadāti rājā sthiraśuciśīladhanāya sajjanāya /	abhayam abhaya daḥ dadāti rājā sthira śuci śīla dhanāya sat janāya 
SA_T09_ajm_u-1571	avinayanirataiḥ prajāhitārthaṃ narapaśubhis tu sahasraśo yiyakṣuḥ // AJm_10.17 //	a vinaya nirataiḥ prajā hita artham nara paśubhiḥ tu sahasraśas yiyakṣuḥ 
SA_T09_ajm_u-1572	tad yaḥ kaś cid itaḥ prabhṛty avinayaślāghānuvṛttyuddhavāt sāmantakṣitipārcitām api nṛpasyājñām avajñāsyati /	tat yaḥ kaḥ cit itas prabhṛti avinaya ślāghā anuvṛtti uddhavāt sāmanta kṣitipa arcitām api nṛpasya ājñām avajñāsyati 
SA_T09_ajm_u-1573	sa svair eva viṣahya yajñapaśutām āpāditaḥ karmabhir yūpābaddhatanur viṣādakṛpaṇaḥ śuṣyañ janair drakṣyate // AJm_10.18 //	sa svaiḥ eva viṣahya yajña paśu tām āpāditaḥ karmabhiḥ yūpa ābaddha tanuḥ viṣāda kṛpaṇaḥ śuṣyam janaiḥ drakṣyate 
SA_T09_ajm_u-1574	atha tadviṣayanivāsinaḥ puruṣā yajñapaśunimittaṃ duḥśīlapuruṣānveṣaṇādaram avekṣya	atha tad viṣaya nivāsinaḥ puruṣāḥ yajña paśu nimittam duḥśīla puruṣa anveṣaṇa ādaram avekṣya 
SA_T09_ajm_u-1575	rājñas tāṃ ca ghoṣaṇām atibhīṣaṇāṃ pratyaham upaśṛṇvantaḥ pāpajanopagrahāvahitāṃś	rājñaḥ tām ca ghoṣaṇām ati bhīṣaṇām pratyaham upaśṛṇvantaḥ pāpa jana upagraha avahitān 
SA_T09_ajm_u-1576	ca rājapuruṣān samantataḥ samāpatato 'bhivīkṣya tyaktadauḥśīlyānurāgāḥ śīlasaṃvarasamādānaparā	ca rāja puruṣān samantataḥ samāpatataḥ bhivīkṣya tyakta dauḥśīlya anurāgāḥ śīla saṃvara samādāna parā 
SA_T09_ajm_u-1577	vairaprasaṅgaparāṅmukhāḥ parasparapremagauravasumukhāḥ praśāntavigrahavivādā gurujanavacanānuvartinaḥ	vaira prasaṅga parāṅmukhāḥ paraspara prema gaurava sumukhāḥ praśānta vigraha vivādāḥ guru jana vacana anuvartinaḥ 
SA_T09_ajm_u-1578	saṃvibhāgaviśāradāḥ priyātithayo vinayanaibhṛtyaślāghinaḥ kṛtayuga iva babhūvuḥ /	saṃvibhāga viśāradāḥ priya atithayaḥ vinaya naibhṛtya ślāghinaḥ kṛta yuge iva babhūvuḥ 
SA_T09_ajm_u-1579	bhayena mṛtyoḥ paralokacintayā kulābhimānena yaśo'nurakṣayā /	bhayena mṛtyoḥ para loka cintayā kula abhimānena yaśaḥ anurakṣayā 
SA_T09_ajm_u-1580	suśuklabhāvāc ca virūḍhayā hriyā janaḥ svaśīlāmalabhūṣaṇo 'bhavat // AJm_10.19 //	su śukla bhāvāt ca virūḍhayā hriyā janaḥ sva śīla amala bhūṣaṇaḥ bhavat 
SA_T09_ajm_u-1581	yathā yathā dharmaparo 'bhavaj janas tathā tathā rakṣijano viśeṣataḥ /	yathā yathā dharma paraḥ bhavat janaḥ tathā tathā rakṣi janaḥ viśeṣataḥ 
SA_T09_ajm_u-1582	cakāra duḥśīlajanābhimārgaṇām ataś ca dharmān na cacāla kaś ca na // AJm_10.20 //	cakāra duḥśīla jana abhimārgaṇām atas ca dharmāt na cacāla kaḥ ca na 
SA_T09_ajm_u-1583	svadeśavṛttāntam athopaśuśruvān imaṃ nṛpaḥ prītiviśeṣabhūṣaṇaḥ /	sva deśa vṛttāntam atha upaśuśruvān imam nṛpaḥ prīti viśeṣa bhūṣaṇaḥ 
SA_T09_ajm_u-1584	carān priyākhyānakadānavistaraiḥ sa tarpayitvā sacivān samanvaśāt // AJm_10.21 //	carān priya ākhyānaka dāna vistaraiḥ sa tarpayitvā sacivān samanvaśāt 
SA_T09_ajm_u-1585	parā manīṣā mama rakṣituṃ prajā gatāś ca tāḥ saṃprati dakṣiṇīyatām /	parā manīṣā mama rakṣitum prajāḥ gatāḥ ca tāḥ saṃprati dakṣiṇīyatām 
SA_T09_ajm_u-1586	idaṃ ca yajñāya dhanaṃ prakalpitaṃ yiyakṣur asmīti yathāpratarkitam // AJm_10.22 //	idam ca yajñāya dhanam prakalpitam yiyakṣuḥ asmi iti yathā pratarkitam 
SA_T09_ajm_u-1587	yad īpsitaṃ yasya sukhendhanaṃ dhanaṃ prakāmam āpnotu sa tan madantikāt /	yat īpsitam yasya sukha indhanam dhanam prakāmam āpnotu sa tat mad antikāt 
SA_T09_ajm_u-1588	itīyam asmadviṣayopatāpinī daridratā nirviṣayī bhaved yathā // AJm_10.23 //	iti iyam asmad viṣaya upatāpinī daridra tā nirviṣayī bhavet yathā 
SA_T09_ajm_u-1589	mayi prajārakṣaṇaniścayasthite sahāyasaṃpatparivṛddhasādhane /	mayi prajā rakṣaṇa niścaya sthite sahāya saṃpad parivṛddha sādhane 
SA_T09_ajm_u-1590	iyaṃ janārtir madamarṣadīpanī muhur muhur me jvalatīva cetasi // AJm_10.24 //	iyam jana ārtiḥ mada marṣa dīpanī muhur muhur me jvalati iva cetasi 
SA_T09_ajm_u-1591	atha te tasya rājñaḥ sacivāḥ param iti pratigṛhya tadvacanaṃ sarveṣu grāmanagaranigameṣu	atha te tasya rājñaḥ sacivāḥ param iti pratigṛhya tat vacanam sarveṣu grāma nagara nigameṣu 
SA_T09_ajm_u-1592	mārgaviśrāmapradeśeṣu ca dānaśālāḥ kārayitvā yathāsaṃdiṣṭaṃ rājñā pratyaham arthijanam	mārga viśrāma pradeśeṣu ca dāna śālāḥ kārayitvā yathā saṃdiṣṭam rājñā pratyaham arthi janam 
SA_T09_ajm_u-1593	abhilaṣitair arthaiḥ saṃtarpayām āsuḥ /	abhilaṣitaiḥ arthaiḥ saṃtarpayām āsuḥ 
SA_T09_ajm_u-1594	atha vihāya janaḥ sa daridratāṃ samam avāptavasur vasudhādhipāt /	atha vihāya janaḥ sa daridra tām samam avāpta vasuḥ vasudhādhipāt 
SA_T09_ajm_u-1595	vividhacitraparicchadabhūṣaṇaḥ pravitatotsavaśobha ivābhavat // AJm_10.25 //	vividha citra paricchada bhūṣaṇaḥ pravitata utsava śobhaḥ iva abhavat 
SA_T09_ajm_u-1596	pramuditārthijanastutivistṛtaṃ pravitatāna nṛpasya diśo yaśaḥ /	pramudita arthi jana stuti vistṛtam pravitatāna nṛpasya diśaḥ yaśaḥ 
SA_T09_ajm_u-1597	tanutaraṃgavivardhitavistaraṃ sara ivāmbujakesarajaṃ rajaḥ // AJm_10.26 //	tanu taraṃga vivardhita vistaram saraḥ iva ambuja kesara jam rajaḥ 
SA_T09_ajm_u-1598	iti nṛpasya sunītiguṇāśrayāt sucaritābhimukhe nikhile jane samabhibhūtabalāḥ kuśalocchrayair vilayam īyur asaṅgam upadravāḥ // AJm_10.27 //	iti nṛpasya su nīti guṇa āśrayāt su carita abhimukhe nikhile jane samabhibhūta balāḥ kuśala ucchrayaiḥ vilayam īyuḥ asaṅgam upadravāḥ 
SA_T09_ajm_u-1599	aviṣamatvasukhā ṛtavo 'bhavan navanṛpā iva dharmaparāyaṇāḥ /	aviṣama tva sukhāḥ ṛtavaḥ bhavan nava nṛpāḥ iva dharma parāyaṇāḥ 
SA_T09_ajm_u-1600	vividhasasyadharā ca vasuṃdharā sakamalāmalanīlajalāśayā // AJm_10.28 //	vividha sasya dharā ca vasuṃdharā sa kamala amala nīla jalāśayā 
SA_T09_ajm_u-1601	na janam abhyarujan prabalā rujaḥ paṭutaraṃ guṇam oṣadhayo dadhuḥ /	na janam abhyarujan prabalāḥ rujaḥ paṭutaram guṇam oṣadhayaḥ 
SA_T09_ajm_u-1602	ṛtuvaśena vavau niyato 'nilaḥ pariyayuś ca śubhena pathā grahāḥ // AJm_10.29 //	ṛtu vaśena vavau niyataḥ nilaḥ pariyayuḥ ca śubhena pathā grahāḥ 
SA_T09_ajm_u-1603	na paracakrakṛtaṃ samabhūd bhayaṃ na ca parasparajaṃ na ca daivikam /	na para cakra kṛtam samabhūt bhayam na ca paraspara jam na ca daivikam 
SA_T09_ajm_u-1604	niyamadharmapare nibhṛte jane kṛtam ivātra yugaṃ samapadyata // AJm_10.30 //	niyama dharma pare nibhṛte jane kṛtam iva atra yugam samapadyata 
SA_T09_ajm_u-1605	athaivaṃ pravṛttena dharmayajñena rājñā praśamiteṣv arthijanaduḥkheṣu sārdham upadravaiḥ	atha evam pravṛttena dharma yajñena rājñā praśamiteṣu arthi jana duḥkheṣu sārdham upadravaiḥ 
SA_T09_ajm_u-1606	pramuditajanasaṃbādhāyām abhyudayaramyadarśanāyāṃ ca vasuṃdharāyāṃ nṛpater āśīrvacanādhyayanasavyāpāre	pramudita jana saṃbādhāyām abhyudaya ramya darśanāyām ca vasuṃdharāyām nṛpateḥ āśīrvacana adhyayana sa vyāpāre 
SA_T09_ajm_u-1607	loke vitanyamāne samantato rājayaśasi prasādāvarjitamatiḥ kaś cid amātyamukhyo rājānam ity uvāca /	loke vitanyamāne samantataḥ rāja yaśasi prasāda āvarjita matiḥ kaḥ cid amātya mukhyaḥ rājānam iti uvāca 
SA_T09_ajm_u-1608	suṣṭhu khalv idam ucyate /	suṣṭhu khalu idam ucyate 
SA_T09_ajm_u-1609	uttamādhamamadhyānāṃ kāryāṇāṃ nityadarśanāt /	uttama adhama madhyānām kāryāṇām nitya darśanāt 
SA_T09_ajm_u-1610	upary upari buddhīnāṃ carantīśvarabuddhayaḥ // AJm_10.31 //	upari upari buddhīnām caranti īśvara buddhayaḥ 
SA_T09_ajm_u-1611	iti devena hi paśuvaiśasavācyadoṣavirahitena dharmayajñena prajānām ubhayalokahitaṃ saṃpāditam upadravāś ca praśamitā dāridryaduḥkhāni ca /	iti devena hi paśu vaiśasa vācya doṣa virahitena dharma yajñena prajānām ubhaya loka hitam saṃpāditam upadravāḥ ca praśamitāḥ dāridrya duḥkhāni ca 
SA_T09_ajm_u-1612	kiṃ bahunā /	kim bahunā 
SA_T09_ajm_u-1613	sabhāgyās tāḥ prajāḥ /	sabhāgyāḥ tāḥ prajāḥ 
SA_T09_ajm_u-1614	lakṣmeva kṣaṇadākarasya vitataṃ gātre na kṛṣṇājinaṃ dīkṣāyantraṇayā nisargalalitāś ceṣṭā na mandodyamāḥ /	lakṣmā iva kṣaṇadākarasya vitatam gātre na kṛṣṇājinam dīkṣā yantraṇayā nisarga lalitāḥ ceṣṭāḥ na manda udyamāḥ 
SA_T09_ajm_u-1615	mūrdhnaś chattranibhasya keśaracanāśobhā tathaivātha ca tyāgais te śatayajvano 'py apahṛtaḥ kīrtyāśrayo vismayaḥ // AJm_10.32 //	mūrdhnaḥ chattra nibhasya keśa racanā śobhā tathā evā atha ca tyāgaiḥ te upi apahṛtaḥ kīrti āśrayaḥ vismayaḥ 
SA_T09_ajm_u-1616	hiṃsāviṣaktaḥ kṛpaṇaḥ phalepsoḥ prāyeṇa lokasya nayajña yajñaḥ /	hiṃsā viṣaktaḥ kṛpaṇaḥ phala īpsoḥ prāyeṇa lokasya na yajña yajñaḥ 
SA_T09_ajm_u-1617	yajñas tu kīrtyābharaṇaḥ samas te śīlasya nirdoṣamanoharasya // AJm_10.33 //	yajñaḥ tu kīrti ābharaṇaḥ samaḥ te śīlasya nirdoṣa manoharasya 
SA_T09_ajm_u-1618	aho prajānāṃ bhāgyāni yāsāṃ gopāyitā bhavān /	aho prajānām bhāgyāni yāsām gopāyitā bhavān 
SA_T09_ajm_u-1619	prajānām api hi vyaktaṃ naivaṃ syād gopitā pitā // AJm_10.34 //	prajānām api hi vyaktam nā evam syāt go pitā pitā 
SA_T09_ajm_u-1620	apara uvāca /	aparaḥ uvāca 
SA_T09_ajm_u-1621	dānaṃ nāma dhanodaye sati jano datte tadāśāvaśaḥ syāc chīle 'pi ca lokapaktyabhimukhaḥ svarge ca jātaspṛhaḥ /	dānam nāma dhana udaye sati janaḥ datte tad āśā vaśaḥ syāt śīle ca loka pakti abhimukhaḥ svarge ca jāta spṛhaḥ 
SA_T09_ajm_u-1622	yā tv eṣā parakāryadakṣiṇatayā tvadvat pravṛttis tayor nāvidvatsu na sattvayogavidhureṣv eṣā samālakṣyate // AJm_10.35 //	yā tu eṣā para kārya dakṣiṇa tayā tvadvat pravṛttiḥ tayoḥ na avidvatsu na sattva yoga vidhureṣu eṣā samālakṣyate 
SA_T09_ajm_u-1623	tad evaṃ na kalyāṇāśayāḥ pāpapratāraṇām anuvidhīyanta ity āśayaśuddhau yatitavyam //	tat evam na kalyāṇa āśayāḥ pāpa pratāraṇām anuvidhīyante iti āśaya śuddhau yatitavyam 
SA_T09_ajm_u-1624	iti prajāhitodyogaḥ śreyaḥkīrtisukhāvahaḥ /	iti prajā hita udyogaḥ śreyaḥ kīrti sukha āvahaḥ 
SA_T09_ajm_u-1625	yan nṛpāṇām ato nālaṃ tam anādṛtya vartitum // AJm_10.36 //	yat nṛpāṇām atas na alam tam an ādṛtya vartitum 
SA_T09_ajm_u-1626	evaṃ rājāvavāde 'pi vācyam /	evam rāja avavāde vācyam 
SA_T09_ajm_u-1627	dharmābhyāsaḥ prajānāṃ bhūtim āvahatīti dharmānuvartinā bhūtikāmena bhavitavyam ity evam apy upaneyam //	dharma abhyāsaḥ prajānām bhūtim āvahati iti dharma anuvartinā bhūti kāmena bhavitavyam iti evam api upaneyam 
SA_T09_ajm_u-1628	na paśuhiṃsā kadā cid abhyudayāya dānadamasaṃyamādayas tv abhyudayāyeti tadarthinā dānādipareṇa bhavitavyam ity evam api vācyam //	na paśu hiṃsā kadā cit abhyudayāya dāna dama saṃyama ādayaḥ tu abhyudayāya iti tad arthinā dāna ādi pareṇa bhavitavyam iti evam api vācyam 
SA_T09_ajm_u-1629	lokārthacaryāpravaṇamatir evaṃ pūrvajanmasv api sa bhagavān iti tathāgatavarṇe 'pi vācyam //	loka artha caryā pravaṇa matiḥ evam pūrva janmasu api sa bhagavān iti tathāgata varṇe vācyam 
SA_T09_ajm_u-1630	yajñajātakaṃ daśamam //	yajña jātakam daśamam 
SA_T09_ajm_u-1631	uddānam //	uddānam 
SA_T09_ajm_u-1632	vyāghrī śibiḥ kośaleśaḥ śreṣṭhinau śaśa eva ca /	vyāghrī śibiḥ kośaleśaḥ śreṣṭhinau śaśaḥ eva ca 
SA_T09_ajm_u-1633	agastyamāṃsadau viśvantarayajñavidau tathā //	agastya māṃsadau viśvantara yajña vidau tathā 
SA_T09_ajm_u-1634	prathamo vargaḥ //	prathamaḥ vargaḥ 
SA_T09_ajm_u-1635	11. Śakrajātakam	śakrajātakam 
SA_T09_ajm_u-1636	āpad api mahātmanām aiśvaryasaṃpad vā sattveṣv anukampāṃ na śithilīkaroti //	āpad api mahātmanām aiśvarya saṃpad vā sattveṣu anukampām na śithilīkaroti 
SA_T09_ajm_u-1637	tadyathānuśrūyate /	tat yathā anuśrūyate 
SA_T09_ajm_u-1638	bodhisattvaḥ kilānalpakālasvabhyastapuṇyakarmā sātmībhūtapradānadamasaṃyamakaruṇaḥ parahitaniratakriyātiśayaḥ kadā cic chakro devānām indro  #	bodhisattvaḥ kila analpa kāla su abhyasta puṇya karmā sātmībhūta pradāna dama saṃyama karuṇaḥ para hita nirata kriyā atiśayaḥ kadā cit śakraḥ devānām indraḥ 
SA_T09_ajm_u-1639	babhūva //	babhūva 
SA_T09_ajm_u-1640	surendralakṣmīr adhikaṃ rarāja tatsaṃśrayāt sphītataraprabhāvā /	sura indra lakṣmīḥ adhikam rarāja tad saṃśrayāt sphītatara prabhāvā 
SA_T09_ajm_u-1641	harmye sudhāsekanavāṅgarāge niṣaktarūpā śaśinaḥ prabheva // AJm_11.1 //	harmye sudhā seka nava aṅgarāge niṣakta rūpā śaśinaḥ prabhā iva 
SA_T09_ajm_u-1642	yasyāḥ kṛte ditisutā rabhasāgatāni diṅnāgadantamusalāny urasābhijagmuḥ /	yasyāḥ kṛte ditisutāḥ rabhasa āgatāni diṅnāga danta musalāni urasā abhijagmuḥ 
SA_T09_ajm_u-1643	sā bhāgyavistarasukhopanatāpi tasya lakṣmīr na darpamalinaṃ hṛdayaṃ cakāra // AJm_11.2 //	sā bhāgya vistara sukha upanatā api tasya lakṣmīḥ na darpa malinam hṛdayam cakāra 
SA_T09_ajm_u-1644	tasya divaspṛthivyoḥ samyakparipālanopārjitāṃ sarvalokāntavyāpinīṃ kīrtisaṃpadaṃ	tasya divas pṛthivyoḥ samyak paripālana upārjitām sarva loka anta vyāpinīm kīrti saṃpadam 
SA_T09_ajm_u-1645	tāṃ ca lakṣmīm atyadbhutām amṛṣyamāṇā daityagaṇāḥ kalpanāṭopabhīṣaṇataradviradarathaturagapadātinā	tām ca lakṣmīm ati adbhutām a mṛṣyamāṇāḥ daitya gaṇāḥ kalpanā āṭopa bhīṣaṇatara dvirada ratha turaga padātinā 
SA_T09_ajm_u-1646	kṣubhitasāgaraghoranirghoṣeṇa jājvalyamānavimalapraharaṇāvaraṇadurnirīkṣyeṇa mahatā	kṣubhita sāgara ghora nirghoṣeṇa jājvalyamāna vimala praharaṇa āvaraṇa durnirīkṣyeṇa mahatā 
SA_T09_ajm_u-1647	balakāyena yuddhāyainam abhijagmuḥ /	balakāyena yuddhāya enam abhijagmuḥ 
SA_T09_ajm_u-1648	dharmātmano 'pi tu sa tasya parāvalepaḥ krīḍāvighātavirasaṃ ca bhayaṃ janasya /	tu sa tasya para avalepaḥ krīḍā vighāta virasam ca bhayam janasya 
SA_T09_ajm_u-1649	tejasvitānayapathopanataḥ kramaś ca yuddhoddhavābhimukhatāṃ hṛdayasya cakruḥ // AJm_11.3 //	tejasvi tā naya patha upanataḥ kramaḥ ca yuddha uddhava abhimukha tām hṛdayasya cakruḥ 
SA_T09_ajm_u-1650	atha sa mahāsattvas turagavarasahasrayuktam abhyucchritārhadvasanacihnaruciradhvajaṃ	atha sa mahāsattvaḥ turaga vara sahasra yuktam abhyucchrita arhat vasana cihna rucira dhvajam 
SA_T09_ajm_u-1651	vividhamaṇiratnadīptivyavabhāsitam abhijvaladvapuṣaṃ kalpanāvibhāgopaniyataniśitajvalitavividhāyudhavirājitobhayapārśvaṃ	vividha maṇi ratna dīpti vyavabhāsitam abhijvalat vapuṣam kalpanā vibhāga upaniyata niśita jvalita vividha āyudha virājita ubhaya pārśvam 
SA_T09_ajm_u-1652	pāṇḍukambalinaṃ haimaṃ rathavaram abhiruhya mahatā hastyaśvarathapadāticitreṇa devānīkena	pāṇḍu kambalinam haimam ratha varam abhiruhya mahatā hasti aśva ratha padāti citreṇa deva anīkena 
SA_T09_ajm_u-1653	parivṛtas tad asurasainyaṃ samudratīrānta eva pratyujjagāma //	parivṛtaḥ tat asura sainyam samudra tīra ante eva pratyujjagāma 
SA_T09_ajm_u-1654	atha pravavṛte tatra bhīrūṇāṃ dhṛtidāraṇaḥ /	atha pravavṛte tatra bhīrūṇām dhṛti dāraṇaḥ 
SA_T09_ajm_u-1655	anyonyāyudhaniṣpeṣajarjarāvaraṇo raṇaḥ // AJm_11.4 //	anyonya āyudha niṣpeṣa jarjara āvaraṇaḥ raṇaḥ 
SA_T09_ajm_u-1656	tiṣṭha naivaṃ itaḥ paśya kvedānīṃ mama mokṣyase /	tiṣṭha na evam itas paśya kva idānīm mama mokṣyase 
SA_T09_ajm_u-1657	praharāyaṃ na bhavasīty evaṃ te 'nyonyam ārdayan // AJm_11.5 //	prahara ayam na bhavasi iti evam te nyonyam ārdayan 
SA_T09_ajm_u-1658	tataḥ pravṛtte tumule sphūrjatpraharaṇe raṇe /	tatas pravṛtte tumule sphūrjat praharaṇe raṇe 
SA_T09_ajm_u-1659	paṭahadhvanitotkruṣṭaiḥ phalatīva nabhastale // AJm_11.6 //	paṭaha dhvanita utkruṣṭaiḥ phalati iva nabhastale 
SA_T09_ajm_u-1660	dānagandhoddhatāmarṣeṣv āpatatsu parasparam /	dāna gandha uddhata amarṣeṣu āpatatsu parasparam 
SA_T09_ajm_u-1661	yugāntavātākalitaśailabhīmeṣu dantiṣu // AJm_11.7 //	yugānta vāta ākalita śaila bhīmeṣu dantiṣu 
SA_T09_ajm_u-1662	vidyullolapatākeṣu prasṛteṣu samantataḥ /	vidyut lola patākeṣu prasṛteṣu samantataḥ 
SA_T09_ajm_u-1663	ratheṣu paṭunirghoṣeṣūtpātāmbudhareṣv iva // AJm_11.8 //	ratheṣu paṭu nirghoṣeṣu utpāta ambudhareṣu iva 
SA_T09_ajm_u-1664	pātyamānadhvajacchattraśastrāvaraṇamauliṣu /	pātyamāna dhvaja chattra śastra āvaraṇa mauliṣu 
SA_T09_ajm_u-1665	devadānavavīreṣu śitair anyonyasāyakaiḥ // AJm_11.9 //	deva dānava vīreṣu śitaiḥ anyonya sāyakaiḥ 
SA_T09_ajm_u-1666	atha prataptā suraśatrusāyakair bhayāt pradudrāva surendravāhinī /	atha prataptā sura śatru sāyakaiḥ bhayāt pradudrāva sura indra vāhinī 
SA_T09_ajm_u-1667	rathena viṣṭabhya balaṃ tu vidviṣāṃ surendra ekaḥ samare vyatiṣṭhata // AJm_11.10 //	rathena viṣṭabhya balam tu vidviṣām sura indraḥ ekaḥ samare vyatiṣṭhata 
SA_T09_ajm_u-1668	atyudīrṇaṃ tv āsuraṃ balam atiharṣāt paṭutarotkruṣṭakṣveḍitasiṃhanādam abhipatad	atyudīrṇam tu āsuram balam ati harṣāt paṭutara utkruṣṭa kṣveḍita siṃhanādam abhipatat 
SA_T09_ajm_u-1669	abhivīkṣya mātalir devendrasārathiḥ svaṃ ca balaṃ palāyanaparāyaṇam avetyāpayānam	abhivīkṣya mātaliḥ deva indra sārathiḥ svam ca balam palāyana parāyaṇam avetya apayānam 
SA_T09_ajm_u-1670	atra prāptakālam iti devādhipateḥ syandanam āvartayām āsa //	atra prāpta kālam iti devādhipateḥ syandanam āvartayām āsa 
SA_T09_ajm_u-1671	atha śakro devendraḥ samutpatato rathasyeṣāgrābhimukhāny abhighātapathagatāni śālmalivṛkṣe garuḍanīḍāny apaśyat /	atha śakraḥ deva indraḥ samutpatataḥ rathasya iṣa agra abhimukhāni abhighāta patha gatāni śālmali vṛkṣe garuḍa nīḍāni apaśyat 
SA_T09_ajm_u-1672	dṛṣṭvaiva ca karuṇayā samālambyamānahṛdayo mātaliṃ saṃgrāhakam ity uvāca /	dṛṣṭvā eva ca karuṇayā samālambyamāna hṛdayaḥ mātalim saṃgrāhakam iti uvāca 
SA_T09_ajm_u-1673	ajātapakṣadvijapotasaṃkulā dvijālayāḥ śālmalipādapāśrayāḥ /	ajāta pakṣa dvija pota saṃkulāḥ dvija ālayāḥ śālmali pādapa āśrayāḥ 
SA_T09_ajm_u-1674	amī pateyur na yathā ratheṣayā vicūrṇitā vāhaya me rathaṃ tathā // AJm_11.11 //	amī pateyuḥ na yathā ratheṣayā vicūrṇitāḥ vāhaya me ratham tathā 
SA_T09_ajm_u-1675	mātalir uvāca /	mātaliḥ uvāca 
SA_T09_ajm_u-1676	amī tāvan mārṣa samabhiyānti no daityā iti //	amī tāvat mārṣa samabhiyānti naḥ daityāḥ iti 
SA_T09_ajm_u-1677	śakra uvāca/	śakraḥ uvāca 
SA_T09_ajm_u-1678	tataḥ kim /	tatas kim 
SA_T09_ajm_u-1679	parihara pariharaitāni samyag garuḍanīḍānīti //	parihara parihara etāni samyak garuḍanīḍāni iti 
SA_T09_ajm_u-1680	athainaṃ mātaliḥ punar uvāca /	athā enam mātaliḥ punar uvāca 
SA_T09_ajm_u-1681	nivartanād asya rathasya kevalaṃ śivaṃ bhaved amburuhākṣa pakṣiṇām /	nivartanāt asya rathasya kevalam śivam bhavet amburuha akṣa pakṣiṇām 
SA_T09_ajm_u-1682	cirasya labdhaprasarā sureṣv asāv abhidravaty eva hi no dviṣaccamūḥ // AJm_11.12 //	cirasya labdha prasarā sureṣu asau abhidravati eva hi naḥ dviṣat camūḥ 
SA_T09_ajm_u-1683	atha śakro devendraḥ svam adhyāśayātiśayaṃ sattvaviśeṣaṃ ca kāruṇyavaśāt prakāśayann uvāca /	atha śakraḥ deva indraḥ svam adhyāśaya atiśayam sattva viśeṣam ca kāruṇya vaśāt prakāśayan uvāca 
SA_T09_ajm_u-1684	tasmān nivartaya rathaṃ varam eva mṛtyur daityādhipaprahitabhīmagadābhighātaiḥ /	tasmāt nivartaya ratham varam eva mṛtyuḥ daitya adhipa prahita bhīma gadā abhighātaiḥ 
SA_T09_ajm_u-1685	dhigvādadagdhayaśaso na tu jīvitaṃ me sattvāny amūni bhayadīnamukhāni hatvā // AJm_11.13 //	dhik vāda dagdha yaśasaḥ na tu jīvitam me sattvāni amūni bhaya dīna mukhāni hatvā 
SA_T09_ajm_u-1686	atha mātalis tatheti pratiśrutya turagasahasrayuktaṃ syandanam asya nivartayām āsa /	atha mātaliḥ tathā iti pratiśrutya turaga sahasra yuktam syandanam asya nivartayām āsa 
SA_T09_ajm_u-1687	dṛṣṭāvadānā ripavas tu tasya yuddhe samālokya rathaṃ nivṛttam /	dṛṣṭa avadānāḥ ripavaḥ tu tasya yuddhe samālokya ratham nivṛttam 
SA_T09_ajm_u-1688	bhayadrutapraskhalitāḥ praṇeśur vātābhinunnā iva kālameghāḥ // AJm_11.14 //	bhaya druta praskhalitāḥ praṇeśuḥ vāta abhinunnāḥ iva kāla meghāḥ 
SA_T09_ajm_u-1689	bhagne svasainye 'pi nivartamānaḥ panthānam āvṛtya ripudhvajinyāḥ /	bhagne sva sainye pi nivartamānaḥ panthānam āvṛtya ripu dhvajinyāḥ 
SA_T09_ajm_u-1690	saṃkocayaty eva madāvalepam eko 'pi saṃbhāvyaparākramatvāt // AJm_11.15 //	saṃkocayati eva mada avalepam ekaḥ pi saṃbhāvya parākrama tvāt 
SA_T09_ajm_u-1691	nirīkṣya bhagnaṃ tu balaṃ tad āsuraṃ surendrasenāpy atha sā nyavartata /	nirīkṣya bhagnam tu balam tat āsuram sura indra senā api atha sā nyavartata 
SA_T09_ajm_u-1692	babhūva naiva praṇayaḥ suradviṣāṃ bhayadrutānāṃ vinivartituṃ yataḥ // AJm_11.16 //	babhūva nā eva praṇayaḥ suradviṣām bhaya drutānām vinivartitum yatas 
SA_T09_ajm_u-1693	saharṣalajjais tridaśaiḥ surādhipaḥ sabhāyjamāno 'tha raṇājirāc chanaiḥ /	sa harṣa lajjaiḥ tridaśaiḥ surādhipaḥ raṇa ajirāt śanais 
SA_T09_ajm_u-1694	abhijvalaccāruvapur jayaśriyā samutsukāntaḥpuram āgamat puram // AJm_11.17 //	abhijvalat cāru vapuḥ jaya śriyā samutsuka antaḥpuram āgamat puram 
SA_T09_ajm_u-1695	evaṃ sa eva tasya saṃgrāmavijayo babhūva /	evam saḥ eva tasya saṃgrāma vijayaḥ babhūva 
SA_T09_ajm_u-1696	tasmād ucyate /	tasmāt ucyate 
SA_T09_ajm_u-1697	pāpaṃ samācarati vītaghṛṇo jaghanyaḥ prāpyāpadaṃ saghṛṇa eva vimadhyabuddhiḥ /	pāpam samācarati vīta ghṛṇaḥ jaghanyaḥ prāpya āpadam sa ghṛṇaḥ eva vimadhya buddhiḥ 
SA_T09_ajm_u-1698	prāṇātyaye 'pi tu na sādhujanaḥ svavṛttaṃ velāṃ samudra iva laṅghayituṃ samarthaḥ // AJm_11.18 //	prāṇa atyaye tu na sādhu janaḥ sva vṛttam velām samudraḥ iva laṅghayitum samarthaḥ 
SA_T09_ajm_u-1699	tad evaṃ devarājyaṃ prāṇān api ca parityajya dīrgharātraṃ paripālitāni bhagavatā sattvāni /	tat evam deva rājyam prāṇān api ca parityajya dīrgharātram paripālitāni bhagavatā sattvāni 
SA_T09_ajm_u-1700	teṣv iha prājñasyāghāto 'pi na pratirūpaḥ prāg eva vipratipattir iti prāṇiṣu dayāpannenāryeṇa bhavitavyam //	teṣu iha prājñasya āghātaḥ na pratirūpaḥ prāk eva vipratipattiḥ iti prāṇiṣu dayā āpannena āryeṇa bhavitavyam 
SA_T09_ajm_u-1701	tathā hi dharmo ha vai rakṣati dharmacāriṇam ity atrāpy upaneyam //	tathā hi dharmaḥ ha vai rakṣati dharma cāriṇam iti atra api upaneyam 
SA_T09_ajm_u-1702	tathāgatavarṇe satkṛtya dharmaśravaṇe ceti //	tathāgata varṇe satkṛtya dharma śravaṇe ca iti 
SA_T09_ajm_u-1703	śakrajātakam ekādaśam //	śakrajātakam ekādaśam 
SA_T09_ajm_u-1704	12. Brāhmaṇajātakam	brāhmaṇa jātakam 
SA_T09_ajm_u-1705	ātmalajjayaiva satpuruṣā nācāravelāṃ laṅghayanti //	ātma lajjayā eva sat puruṣāḥ na ācāra velām laṅghayanti 
SA_T09_ajm_u-1706	tadyathānuśrūyate /	tat yathā anuśrūyate 
SA_T09_ajm_u-1707	bodhisattvaḥ kila kasmiṃś cid anupākruṣṭagotracāritre svadharmānuvṛttiprakāśayaśasi vinayācāraślāghini mahati brāhmaṇakule janmaparigrahaṃ	bodhisattvaḥ kila kasmin cit an upākruṣṭa gotra cāritre svadharma anuvṛtti prakāśa yaśasi vinaya ācāra ślāghini mahati brāhmaṇa kule janma parigraham 
SA_T09_ajm_u-1708	sa yathākramaṃ garbhādhānapuṃsavanasīmantonnayanajātakarmādibhiḥ kṛtasaṃskāro vedādhyayananimittaṃ śrutābhijanācārasaṃpanne gurau prativasati  #	sa yathākramam garbhādhāna puṃsavana sīmantonnayana jātakarma ādibhiḥ kṛta saṃskāraḥ veda adhyayana nimittam śruta abhijana ācāra saṃpanne gurau prativasati 
SA_T09_ajm_u-1709	sma /	sma 
SA_T09_ajm_u-1710	tasya śrutagrahaṇadhāraṇapāṭavaṃ ca bhaktyanvayaś ca vinayaḥ svakulaprasiddhaḥ /	tasya śruta grahaṇa dhāraṇa pāṭavam ca bhakti anvayaḥ ca vinayaḥ sva kula prasiddhaḥ 
SA_T09_ajm_u-1711	pūrve vayasy api śamābharaṇā sthitiś ca premaprasādasumukhaṃ gurum asya cakruḥ // AJm_12.1 //	pūrve vayasi api śama ābharaṇā sthitiḥ ca prema prasāda su mukham gurum asya cakruḥ 
SA_T09_ajm_u-1712	vaśīkaraṇamantrā hi nityam avyāhatā guṇāḥ /	vaśīkaraṇa mantrāḥ hi nityam avyāhatāḥ guṇāḥ 
SA_T09_ajm_u-1713	api dveṣāgnitaptānāṃ kiṃ punaḥ svasthacetasām // AJm_12.2 //	api dveṣa agni taptānām kim punar svastha cetasām 
SA_T09_ajm_u-1714	atha tasyādhyāpakaḥ sarveṣām eva śiṣyāṇāṃ śīlaparīkṣānimittaṃ svādhyāyaviśrāmakāleṣv ātmano dāridryaduḥkhāny abhīkṣṇam upavarṇayām āsa /	atha tasya adhyāpakaḥ sarveṣām eva śiṣyāṇām śīla parīkṣā nimittam svādhyāya viśrāma kāleṣu ātmanaḥ dāridrya duḥkhāni abhīkṣṇam upavarṇayām āsa 
SA_T09_ajm_u-1715	svajane 'pi nirākrandam utsave 'pi hatānandam /	sva jane pi nirākrandam utsave pi hata ānandam 
SA_T09_ajm_u-1716	dhik pradānakathāmandaṃ dāridryam aphalacchandam // AJm_12.3 //	dhik pradāna kathā mandam dāridryam a phala chandam 
SA_T09_ajm_u-1717	paribhavabhavanaṃ śramāspadaṃ sukhaparivarjitam atyanūrjitam /	paribhava bhavanam śrama āspadam sukha parivarjitam atyanūrjitam 
SA_T09_ajm_u-1718	vyasanam iva sadaiva śocanaṃ dhanavikalatvam atīva dāruṇam // AJm_12.4 //	vyasanam iva sadā eva śocanam dhana vikala tvam atīva dāruṇam 
SA_T09_ajm_u-1719	atha te śiṣyāḥ pratodasaṃcoditā iva sadaśvā gurusnehāt samupajātasaṃvegāḥ saṃpannataraṃ prabhūtataraṃ ca bhaikṣam upāharanti sma /	atha te śiṣyāḥ pratoda saṃcoditāḥ iva sat aśvāḥ guru snehāt samupajāta saṃvegāḥ saṃpannataram prabhūtataram ca bhaikṣam upāharanti sma 
SA_T09_ajm_u-1720	sa tān uvāca /	sa tān uvāca 
SA_T09_ajm_u-1721	alam anenātrabhavatāṃ pariśrameṇa /	alam anena atrabhavatām pariśrameṇa 
SA_T09_ajm_u-1722	na bhaikṣopahārāḥ kasya cid dāridryakṣāmatāṃ kṣapayanti /	na bhaikṣa upahārāḥ kasya cit dāridrya kṣāma tām kṣapayanti 
SA_T09_ajm_u-1723	asmatparikleśāmarṣibhis tu bhavadbhir ayam eva yatno dhanāharaṇaṃ prati yuktaḥ kartuṃ syāt / kutaḥ /	asmad parikleśa amarṣibhiḥ tu bhavadbhiḥ ayam eva yatnaḥ dhana āharaṇam prati yuktaḥ kartum syāt kutas 
SA_T09_ajm_u-1724	kṣudham annaṃ jalaṃ tarṣaṃ mantravāk sāgadā gadān /	kṣudham annam jalam tarṣam mantra vāc sā agadā gadān 
SA_T09_ajm_u-1725	hanti dāridryaduḥkhaṃ tu saṃtatyārādhanaṃ dhanam // AJm_12.5 //	hanti dāridrya duḥkham tu saṃtati ārādhanam dhanam 
SA_T09_ajm_u-1726	śiṣyā ūcuḥ / kiṃ kariṣyāmo mandabhāgyā yad etāvān naḥ śaktiprayāmaḥ / api ca /	śiṣyāḥ ūcuḥ kim kariṣyāmaḥ mandabhāgyāḥ yat etāvān naḥ śaktiprayāmaḥ api ca 
SA_T09_ajm_u-1727	bhaikṣavad yadi labhyerann upādhyāya dhanāny api /	bhaikṣa vat yadi labhyeran upādhyāya dhanāni api 
SA_T09_ajm_u-1728	nedaṃ dāridryaduḥkhaṃ te vayam evaṃ sahemahi // AJm_12.6 //	na idam dāridrya duḥkham te vayam evam sahemahi 
SA_T09_ajm_u-1729	pratigrahakṛśopāyaṃ viprāṇāṃ hi dhanārjanam /	pratigraha kṛśa upāyam viprāṇām hi dhana arjanam 
SA_T09_ajm_u-1730	apradātā janaś cāyam ity agatyā hatā vayam // AJm_12.7 //	a pradātā janaḥ ca ayam iti agatyā hatāḥ vayam 
SA_T09_ajm_u-1731	adhyāpaka uvāca /	adhyāpakaḥ uvāca 
SA_T09_ajm_u-1732	santy anye 'pi brāhmaṇānāṃ śāstraparidṛṣṭā dhanārjanopāyāḥ /	santi anye brāhmaṇānām śāstra paridṛṣṭāḥ dhana arjana upāyāḥ 
SA_T09_ajm_u-1733	jarāpītasāmarthyās tu vayam ayogyarūpās tatpratipattau //	jarā pīta sāmarthyāḥ tu vayam ayogya rūpāḥ tad pratipattau 
SA_T09_ajm_u-1734	śiṣyā ūcuḥ /	śiṣyāḥ ūcuḥ 
SA_T09_ajm_u-1735	vayam upādhyāya jarayānupahataparākramāḥ /	vayam upādhyāya jarayā anupahata parākramāḥ 
SA_T09_ajm_u-1736	tad yadi nas teṣāṃ śāstravihitānām upāyānāṃ pratipattisahatāṃ manyase tad ucyatām /	tat yadi naḥ teṣām śāstra vihitānām upāyānām pratipatti saha tām manyase tat ucyatām 
SA_T09_ajm_u-1737	yāvad adhyāpanapariśramasyānṛṇyaṃ te gacchāma iti //	yāvat adhyāpana pariśramasya ānṛṇyam te gacchāmaḥ iti 
SA_T09_ajm_u-1738	adhyāpaka uvāca /	adhyāpakaḥ uvāca 
SA_T09_ajm_u-1739	taruṇair api vyavasāyaśithilahṛdayair durabhisaṃbhavāḥ khalv evaṃvidhā dhanārjanopāyāḥ /	taruṇaiḥ api vyavasāya śithila hṛdayaiḥ durabhisaṃbhavāḥ khalu evaṃvidhāḥ dhana arjana upāyāḥ 
SA_T09_ajm_u-1740	yadi tv ayam atrabhavatāṃ nirbandhas tac chrūyatāṃ sādhu katama eko dhanārjanakramaḥ /	yadi tu ayam atrabhavatām nirbandhaḥ tat śrūyatām sādhu katamaḥ ekaḥ dhana arjana kramaḥ 
SA_T09_ajm_u-1741	āpaddharmaḥ steyam iṣṭaṃ dvijānām āpac cāntyā niḥsvatā nāma loke /	āpad dharmaḥ steyam iṣṭam dvijānām āpad ca antyā niḥsva tā nāma loke 
SA_T09_ajm_u-1742	tenādeyaṃ svaṃ pareṣām adṛṣṭaiḥ sarvaṃ caitad brāhmaṇānāṃ svam eva // AJm_12.8 //	tena ādeyam svam pareṣām adṛṣṭaiḥ sarvam ca etat brāhmaṇānām svam eva 
SA_T09_ajm_u-1743	kāmaṃ prasahyāpi dhanāni hartuṃ śaktir bhaved eva bhavadvidhānām /	kāmam prasahya api dhanāni hartum śaktiḥ bhavet eva bhavadvidhānām 
SA_T09_ajm_u-1744	na tv eṣa yogaḥ svayaśo hi rakṣyaṃ śūnyeṣu tasmād vyavaseyam evam // AJm_12.9 //	na tu eṣa yogaḥ sva yaśaḥ hi rakṣyam śūnyeṣu tasmāt vyavaseyam evam 
SA_T09_ajm_u-1745	iti muktapragrahās tena te cchāttrāḥ param iti tat tasya vacanam ayuktam api yuktam iva pratyaśrauṣur anyatra bodhisattvāt /	iti mukta pragrahāḥ tena te chāttrāḥ param iti tat tasya vacanam ayuktam api yuktam iva pratyaśrauṣuḥ anyatra bodhisattvāt 
SA_T09_ajm_u-1746	sa hi prakṛtibhadratvāt tan notsehe 'numoditum /	sa hi prakṛti bhadra tvāt tat na utsehe numoditum 
SA_T09_ajm_u-1747	kṛtyavat pratipannaṃ tair vyāhartuṃ sahasaiva tu // AJm_12.10 //	kṛtyavat pratipannam taiḥ vyāhartum sahasā eva tu 
SA_T09_ajm_u-1748	vrīḍāvanatavadanas tu bodhisattvo mṛdu viniśvasya tūṣṇīmabhūt //	vrīḍā avanata vadanaḥ tu bodhisattvaḥ mṛdu viniśvasya tūṣṇīm abhūt 
SA_T09_ajm_u-1749	atha sa teṣām adhyāpako bodhisattvam avekṣya taṃ vidhim anabhinandantam apratikrośantaṃ	atha sa teṣām adhyāpakaḥ bodhisattvam avekṣya tam vidhim an abhinandantam a pratikrośantam 
SA_T09_ajm_u-1750	niviṣṭaguṇasaṃbhāvanas tasmin mahāsattve kiṃ nu khalv ayam avyavasitatvān niḥsnehatayā	niviṣṭa guṇa saṃbhāvanaḥ tasmin mahāsattve kim nu khalu ayam a vyavasita tvāt niḥsneha tayā 
SA_T09_ajm_u-1751	vā mayi steyaṃ na pratipadyate /	vā mayi steyam na pratipadyate 
SA_T09_ajm_u-1752	uta dharmasaṃjñayeti samutpannavimarśas tatsvabhāvavyaktīkaraṇārthaṃ bodhisattvam uvāca /	uta dharma saṃjñayā iti samutpanna vimarśaḥ tad svabhāva vyaktīkaraṇa artham bodhisattvam uvāca 
SA_T09_ajm_u-1753	bho mahābrāhmaṇa /	bho mahābrāhmaṇa 
SA_T09_ajm_u-1754	amī dvijā madvyasanāsahiṣṇavaḥ samāśritā vīramanuṣyapaddhatim /	amī dvijāḥ mad vyasana a sahiṣṇavaḥ samāśritāḥ vīra manuṣya paddhatim 
SA_T09_ajm_u-1755	bhavān anutsāhajaḍas tu lakṣyate na nūnam asmadvyasanena tapyate // AJm_12.11 //	bhavān anutsāha jaḍaḥ tu lakṣyate na nūnam asmad vyasanena tapyate 
SA_T09_ajm_u-1756	pariprakāśe 'py anigūḍhavistare mayātmaduḥkhe vacasā vidarśite /	pariprakāśe pi a nigūḍha vistare mayā ātma duḥkhe vacasā vidarśite 
SA_T09_ajm_u-1757	kathaṃ nu niḥsaṃbhramadhīramānaso bhavān iti svasthavad eva tiṣṭhati // AJm_12.12 //	katham nu niḥsaṃbhrama dhīra mānasaḥ bhavān iti svastha vat eva tiṣṭhati 
SA_T09_ajm_u-1758	atha bodhisattvaḥ sasaṃbhramo 'bhivādyopādhyāyam uvāca /	atha bodhisattvaḥ sa saṃbhramaḥ bhivādya upādhyāyam uvāca 
SA_T09_ajm_u-1759	śāntaṃ pāpam /	śāntam pāpam 
SA_T09_ajm_u-1760	na khalv ahaṃ niḥsnehakaṭhinahṛdayatvād aparitapyamāno guruduḥkhair evam avasthitaḥ kiṃ tv asaṃbhavād upādhyāyapradarśitasya kramasya /	na khalu aham niḥsneha kaṭhina hṛdaya tvāt a paritapyamānaḥ guru duḥkhaiḥ evam avasthitaḥ kim tu asaṃbhavāt upādhyāya pradarśitasya kramasya 
SA_T09_ajm_u-1761	na hi śakyam adṛśyamānena kva cit pāpam ācaritum /	na hi śakyam a dṛśyamānena kva cit pāpam ācaritum 
SA_T09_ajm_u-1762	kutaḥ /	kutas 
SA_T09_ajm_u-1763	raho'nupapatteḥ /	rahaḥ anupapatteḥ 
SA_T09_ajm_u-1764	nāsti loke raho nāma pāpaṃ karma prakurvataḥ /	na asti loke rahaḥ nāma pāpam karma prakurvataḥ 
SA_T09_ajm_u-1765	adṛśyāni hi paśyanti nanu bhūtāni mānuṣān // AJm_12.13 //	adṛśyāni hi paśyanti nanu bhūtāni mānuṣān 
SA_T09_ajm_u-1766	kṛtātmānaś ca munayo divyonmiṣitacakṣuṣaḥ /	kṛtātmānaḥ ca munayaḥ divya unmiṣita cakṣuṣaḥ 
SA_T09_ajm_u-1767	tān apaśyan rahomānī bālaḥ pāpe pravartate // AJm_12.14 //	tān apaśyan rahomānī bālaḥ pāpe pravartate 
SA_T09_ajm_u-1768	ahaṃ punar na paśyāmi śūnyaṃ kva ca na kiṃ ca na /	aham punar na paśyāmi śūnyam kva ca na kim ca na 
SA_T09_ajm_u-1769	yatrāpy anyaṃ na paśyāmi nanv aśūnyaṃ mayaiva tat // AJm_12.15 //	yatra api anyam na paśyāmi nanu a śūnyam mayā eva tat 
SA_T09_ajm_u-1770	pareṇa yac ca dṛśyate duṣkṛtaṃ svayam eva vā /	pareṇa yat ca dṛśyate duṣkṛtam svayam eva vā 
SA_T09_ajm_u-1771	sudṛṣṭataram etat syād dṛśyate svayam eva yat // AJm_12.16 //	su dṛṣṭataram etat syāt dṛśyate svayam eva yat 
SA_T09_ajm_u-1772	svakāryaparyākulamānasatvāt paśyen na vānyaś caritaṃ parasya /	sva kārya paryākula mānasa tvāt paśyet na vā anyaḥ caritam parasya 
SA_T09_ajm_u-1773	rāgārpitaikāgramatiḥ svayaṃ tu pāpaṃ prakurvan niyamena vetti // AJm_12.17 //	rāga arpita ekāgra matiḥ svayam tu pāpam prakurvan niyamena vetti 
SA_T09_ajm_u-1774	tad anena kāraṇenāham evam avasthita iti /	tat anena kāraṇena aham evam avasthitaḥ iti 
SA_T09_ajm_u-1775	atha bodhisattvaḥ samabhiprasāditamanasam upādhyāyam avetya punar uvāca /	atha bodhisattvaḥ samabhiprasādita manasam upādhyāyam avetya punar uvāca 
SA_T09_ajm_u-1776	na cātra me niścayam eti mānasaṃ dhanārtham evaṃ pratared bhavān iti /	na ca atra me niścayam eti mānasam dhana artham evam prataret bhavān iti 
SA_T09_ajm_u-1777	avetya ko nāma guṇāguṇāntaraṃ guṇopamardaṃ dhanamūlyatāṃ nayet // AJm_12.18 //	avetya kaḥ nāma guṇa aguṇa antaram guṇa upamardam dhana mūlya tām nayet 
SA_T09_ajm_u-1778	svābhiprāyaṃ ca khalu nivedayāmi /	sva abhiprāyam ca khalu nivedayāmi 
SA_T09_ajm_u-1779	kapālam ādāya vipannavāsasā varaṃ dviṣadveśmasamṛddhir īkṣitā /	kapālam ādāya vipanna vāsasā varam dviṣat veśma samṛddhiḥ īkṣitā 
SA_T09_ajm_u-1780	vyatītya lajjāṃ na tu dharmavaiśase surendratārthe 'py upasaṃhṛtaṃ manaḥ // AJm_12.19 //	vyatītya lajjām na tu dharma vaiśase sura indra tā arthe pi upasaṃhṛtam manaḥ 
SA_T09_ajm_u-1781	atha sa tasyopādhyāyaḥ praharṣavismayākṣiptahṛdaya utthāyāsanāt saṃpariṣvajyainam uvāca /	atha sa tasya upādhyāyaḥ praharṣa vismaya ākṣipta hṛdayaḥ utthāya āsanāt saṃpariṣvajya enam uvāca 
SA_T09_ajm_u-1782	sādhu sādhu putra /	sādhu sādhu putra 
SA_T09_ajm_u-1783	sādhu mahābrāhmaṇa /	sādhu mahā brāhmaṇa 
SA_T09_ajm_u-1784	pratirūpam etat te praśamālaṃkṛtasyāsya maidhāvakasya /	pratirūpam etat te praśama alaṃkṛtasya asya maidhāvakasya 
SA_T09_ajm_u-1785	nimittam āsādya yad eva kiṃ ca na svadharmamārgaṃ visṛjanti bāliśāḥ /	nimittam āsādya yat eva kim ca na svadharma mārgam visṛjanti bāliśāḥ 
SA_T09_ajm_u-1786	tapaḥśrutajñānadhanās tu sādhavo na yānti kṛcchre parame 'pi vikriyām // AJm_12.20 //	tapaḥ śruta jñāna dhanāḥ tu sādhavaḥ na yānti kṛcchre parame vikriyām 
SA_T09_ajm_u-1787	tvayā kulaṃ svam amalam abhyalaṃkṛtaṃ samudyatā nabha iva śāradendunā /	tvayā kulam svam amalam abhyalaṃkṛtam samudyatāḥ nabhaḥ iva śārada indunā 
SA_T09_ajm_u-1788	tavārthavat sucaritaviśrutaṃ śrutaṃ sukhodayaḥ saphalatayā śramaś ca me // AJm_12.21 //	tava arthavat su carita viśrutam śrutam sukha udayaḥ sa phala tayā śramaḥ ca me 
SA_T09_ajm_u-1789	tad evamātmalajjayaiva satpuruṣā nācāravelāṃ laṅghayantīti hrībalasamanvitenāryeṇa bhavitavyam /	tat evam ātma lajjayā eva sat puruṣāḥ na ācāra velām laṅghayanti iti hrī bala samanvitena āryeṇa bhavitavyam 
SA_T09_ajm_u-1790	evaṃ hrīparikhāsaṃpanna āryaśrāvako 'kuśalam prajahātītyevamādiṣu sūtrapadeṣūpaneyam /	evam hrī parikhā saṃpannaḥ ārya śrāvakaḥ kuśalam prajahāti iti evamādiṣu sūtra padeṣu upaneyam 
SA_T09_ajm_u-1791	hrīvarṇapratisaṃyukteṣu sūtrānteṣu lokādhipateye ceti //	hrī varṇa pratisaṃyukteṣu sūtrānteṣu loka ādhipateye ca iti 
SA_T09_ajm_u-1792	brāhmaṇajātakaṃ dvādaśamam //	brāhmaṇa jātakam dvādaśamam 
SA_T09_ajm_u-1793	13. Unmādayantījātakam	unmādayantī jātakam 
SA_T09_ajm_u-1794	tīvraduḥkhāturāṇām api satāṃ nīcamārganiṣpraṇayatā bhavati svadhairyāvaṣṭambhāt //	tīvra duḥkha āturāṇām api satām nīca mārga niṣpraṇaya tā bhavati sva dhairya avaṣṭambhāt 
SA_T09_ajm_u-1795	tadyathānuśrūyate /	tat yathā anuśrūyate 
SA_T09_ajm_u-1796	satyatyāgopaśamaprajñādibhir guṇātiśayair lokahitārtham udyacchamānaḥ kila bodhisattvaḥ	satya tyāga upaśama prajñā ādibhiḥ guṇa atiśayaiḥ loka hita artham udyacchamānaḥ kila bodhisattvaḥ 
SA_T09_ajm_u-1797	kadā cic chibīnāṃ rājā babhūva sākṣād dharma iva vinaya iva piteva ca prajānām upakārapravṛttaḥ /	kadā cit śibīnām rājā babhūva sākṣāt dharmaḥ iva vinayaḥ iva pitā iva ca prajānām upakāra pravṛttaḥ 
SA_T09_ajm_u-1798	doṣapravṛtter viniyamyamāno niveśyamānaś ca guṇābhijātye /	doṣa pravṛtteḥ viniyamyamānaḥ niveśyamānaḥ ca guṇa ābhijātye 
SA_T09_ajm_u-1799	pitreva putraḥ kṣitipena tena nananda lokadvitaye 'pi lokaḥ // AJm_13.1 //	pitrā iva putraḥ kṣitipena tena nananda loka dvitaye pi lokaḥ 
SA_T09_ajm_u-1800	samasvabhāvā svajane jane ca dharmānugā tasya hi daṇḍanītiḥ /	sama svabhāvā sva jane jane ca dharma anugā tasya hi daṇḍanītiḥ 
SA_T09_ajm_u-1801	adharmyam āvṛtya janasya mārgaṃ sopānamāleva divo babhūva // AJm_13.2 //	adharmyam āvṛtya janasya mārgam sopāna mālā iva divaḥ babhūva 
SA_T09_ajm_u-1802	dharmānvayaṃ lokahitaṃ sa paśyaṃs tadekakāryo naralokapālaḥ /	dharma anvayam loka hitam sa paśyan tad eka kāryaḥ nara lokapālaḥ 
SA_T09_ajm_u-1803	sarvātmanā dharmapathe 'bhireme tasyopamardaṃ ca parair na sehe // AJm_13.3 //	sarva ātmanā dharma pathe bhireme tasya upamardam ca paraiḥ na sehe 
SA_T09_ajm_u-1804	tasya ca rājñaḥ pauramukhyasya duhitā śrīr iva vigrahavatī sākṣād ratir ivāpsarasām anyatameva ca paramayā rūpalāvaṇyasaṃpadopetā paramadarśanīyā  #	tasya ca rājñaḥ paura mukhyasya duhitā śrīḥ iva vigrahavatī sākṣāt ratiḥ iva apsarasām anyatamā eva ca paramayā rūpa lāvaṇya saṃpadā upetā parama darśanīyā  /
SA_T09_ajm_u-1805	strīratnasaṃmatā babhūva /	strī ratna saṃmatā babhūva 
SA_T09_ajm_u-1806	avītarāgasya janasya yāvat sā locanaprāpyavapur babhūva /	a vīta rāgasya janasya yāvat sā locana prāpya vapuḥ babhūva 
SA_T09_ajm_u-1807	tāvat sa tadrūpaguṇāvabaddhāṃ na dṛṣṭim utkampayituṃ śaśāka // AJm_13.4 //	tāvat sa tad rūpa guṇa avabaddhām na dṛṣṭim utkampayitum śaśāka 
SA_T09_ajm_u-1808	ataś ca tasyā unmādayantīty eva bāndhavā nāma cakruḥ //	atas ca tasyāḥ unmādayantī iti eva bāndhavāḥ nāma cakruḥ 
SA_T09_ajm_u-1809	atha tasyāḥ pitā rājñaḥ saṃviditaṃ kārayām āsa /	atha tasyāḥ pitā rājñaḥ saṃviditam kārayām āsa 
SA_T09_ajm_u-1810	strīratnaṃ te deva viṣaye prādurbhūtaṃ yatas tatpratigrahaṃ visarjanaṃ vā prati devaḥ pramāṇam iti //	strī ratnam te deva viṣaye prādurbhūtam yatas tad pratigraham visarjanam vā prati devaḥ pramāṇam iti 
SA_T09_ajm_u-1811	atha sa rājā strīlakṣaṇavido brāhmaṇān samādideśa /	atha sa rājā strī lakṣaṇa vidaḥ brāhmaṇān samādideśa 
SA_T09_ajm_u-1812	paśyantv enām atrabhavanto yady asāv asmadyogyā na veti //	paśyantu enām atrabhavantaḥ yadi asau asmad yogyā na vā iti 
SA_T09_ajm_u-1813	atha tasyāḥ pitā tān brāhmaṇān svabhavanam abhinīyonmādayantīm uvāca /	atha tasyāḥ pitā tān brāhmaṇān sva bhavanam abhinīya unmādayantīm uvāca 
SA_T09_ajm_u-1814	bhadre svayaṃ brāḥmaṇān pariveṣayeti /	bhadre svayam brāḥmaṇān pariveṣaya iti 
SA_T09_ajm_u-1815	sā tatheti pratiśrutya yathākramaṃ brāhmaṇān pariveṣayitum upacakrame //	sā tathā iti pratiśrutya yathākramam brāhmaṇān pariveṣayitum upacakrame 
SA_T09_ajm_u-1816	atha te brāhmaṇāḥ	atha te brāhmaṇāḥ 
SA_T09_ajm_u-1817	tadānanodvīkṣaṇaniścalākṣā manobhuvā saṃhriyamāṇadhairyāḥ /	tad ānana udvīkṣaṇa niścala akṣāḥ manobhuvā saṃhriyamāṇa dhairyāḥ 
SA_T09_ajm_u-1818	anīśvarā locanamānasānām āsur madeneva viluptasaṃjñāḥ // AJm_13.5 //	anīśvarāḥ locana mānasānām āsuḥ madena iva vilupta saṃjñāḥ 
SA_T09_ajm_u-1819	yadā ca naiva śaknuvanti sma pratisaṃkhyānadhīranibhṛtam avasthātuṃ kuta eva bhoktum	yadā ca nā eva śaknuvanti sma pratisaṃkhyāna dhīra nibhṛtam avasthātum kutas eva bhoktum 
SA_T09_ajm_u-1820	athaiṣāṃ cakṣuṣpathād utsārya svāṃ duhitaraṃ sa gṛhapatiḥ svayam eva brāhmaṇān pariveṣya visarjayām āsa //	atha eṣām cakṣuṣpathāt utsārya svām duhitaram sa gṛhapatiḥ svayam eva brāhmaṇān pariveṣya visarjayām āsa 
SA_T09_ajm_u-1821	atha teṣāṃ buddhir abhavat kṛtyārūpam iva khalv idam atimanoharam asyā dārikāyā rūpacāturyaṃ yato naināṃ rājā draṣṭum apy arhati kutaḥ punaḥ  #	atha teṣām buddhiḥ abhavat kṛtyā rūpam iva khalu idam ati manoharam asyāḥ dārikāyāḥ rūpa cāturyam yatas na enām rājā draṣṭum api arhati kutas punar 
SA_T09_ajm_u-1822	patnītvaṃ gamayitum /	patnī tvam gamayitum 
SA_T09_ajm_u-1823	anayā hi rūpaśobhayā niyatam asyonmāditahṛdayasya dharmārthakāryapravṛtter visrasyamānotsāhasya rājakāryakālātikramāḥ prajānāṃ hitasukhodayapatham  #	anayā hi rūpa śobhayā niyatam asya unmādita hṛdayasya dharma artha kārya pravṛtteḥ visrasyamāna utsāhasya rāja kārya kāla atikramāḥ prajānām hita sukha udaya patham 
SA_T09_ajm_u-1824	upapīḍayantaḥ parābhavāya syuḥ /	upapīḍayantaḥ parābhavāya syuḥ 
SA_T09_ajm_u-1825	iyaṃ hi saṃdarśanamātrakeṇa kuryān munīnām api siddhivighnam /	iyam hi saṃdarśana mātrakeṇa kuryāt munīnām api siddhi vighnam 
SA_T09_ajm_u-1826	prāg eva bhāvārpitadṛṣṭidṛṣṭer yūnaḥ kṣitīśasya sukhe sthitasya // AJm_13.6 //	prāk eva bhāva arpita dṛṣṭi dṛṣṭeḥ yūnaḥ kṣitīśasya sukhe sthitasya 
SA_T09_ajm_u-1827	tasmād idam atra prāptakālam iti yathāprastāvam upetya rājñe nivedayām āsuḥ /	tasmāt idam atra prāpta kālam iti yathāprastāvam upetya rājñe nivedayām āsuḥ 
SA_T09_ajm_u-1828	dṛṣṭāsmābhir mahārāja sā kanyakā /	dṛṣṭā asmābhiḥ mahā rāja sā kanyakā 
SA_T09_ajm_u-1829	asti cāsyā rūpacāturyamātrakam apalakṣaṇopaghātaniḥśrīkaṃ tu yato naināṃ draṣṭum apy arhati mahārājaḥ kiṃ punaḥ patnītvaṃ gamayitum /	asti ca asyāḥ rūpa cāturya mātrakam apalakṣaṇa upaghāta niḥśrīkam tu yatas na enām draṣṭum api arhati mahā rājaḥ kim punar patnī tvam gamayitum 
SA_T09_ajm_u-1830	kuladvayasyāpi hi ninditā strī yaśo vibhūtiṃ ca tiraskaroti /	kula dvayasya api hi ninditā strī yaśaḥ vibhūtim ca tiraskaroti 
SA_T09_ajm_u-1831	nimagnacandreva niśā sameghā śobhāṃ vibhāgaṃ ca divaspṛthivyoḥ // AJm_13.7 //	nimagna candrā iva niśā sa meghā śobhām vibhāgam ca divas pṛthivyoḥ 
SA_T09_ajm_u-1832	iti śrutārthaḥ sa rājāpalakṣaṇā kilāsau na ca me kulānurūpeti tasyāṃ vinivṛttābhilāṣo babhūva /	iti śruta arthaḥ sa rājā apalakṣaṇā kila asau na ca me kula anurūpā iti tasyām vinivṛtta abhilāṣaḥ babhūva 
SA_T09_ajm_u-1833	anarthitāṃ tu vijñāya rājñaḥ sa gṛhapatis tāṃ dārikāṃ tasyaiva rājño 'bhipāragāyāmātyāya prāyacchat //	an arthi tām tu vijñāya rājñaḥ sa gṛhapatiḥ tām dārikām tasya eva rājñaḥ bhipāragāya amātyāya prāyacchat 
SA_T09_ajm_u-1834	atha kadā cit sa rājā kramāgatāṃ kaumudīṃ svasmin puravare viṣaktaśobhāṃ draṣṭum	atha kadā cit sa rājā krama āgatām kaumudīm svasmin pura vare viṣakta śobhām draṣṭum 
SA_T09_ajm_u-1835	utsukamanā rathavaragataḥ siktasaṃmṛṣṭarathyāntarāpaṇam ucchritacchattradhvajapatākaṃ	utsuka manāḥ ratha vara gataḥ sikta saṃmṛṣṭa rathyā antarāpaṇam ucchrita chattra dhvaja patākam 
SA_T09_ajm_u-1836	samantataḥ puṣpopahāraśabalabhūmitalaṃ pravṛttanṛttagītahāsyalāsyavāditraṃ puṣpadhūpacūrṇavāsamālyāsavasnānānulepanāmodaprasṛtasurabhigandhi	samantataḥ puṣpa upahāra śabala bhūmi talam pravṛtta nṛtta gīta hāsya lāsya vāditram puṣpa dhūpa cūrṇa vāsa mālya āsava snāna anulepana āmoda prasṛta surabhi gandhi 
SA_T09_ajm_u-1837	prasāritavividharucirapaṇyaṃ tuṣṭapuṣṭojjvalataraveṣapaurajanasaṃbādharājamārgaṃ	prasārita vividha rucira paṇyam tuṣṭa puṣṭa ujjvalatara veṣa paura jana saṃbādha rājamārgam 
SA_T09_ajm_u-1838	puravaram anuvicaraṃs tasyāmātyasya bhavanasamīpam upajagāma /	puravaram anuvicaran tasya amātyasya bhavana samīpam upajagāma 
SA_T09_ajm_u-1839	athonmādayanty apalakṣaṇā kilāham ity anena rājñāvadhūteti samutpannāmarṣā rājadarśanakutūhaleva	atha unmādayanti apalakṣaṇā kila aham iti anena rājñā avadhūtā iti samutpanna amarṣā rāja darśana kutūhalā iva 
SA_T09_ajm_u-1840	nāma saṃdṛśyamānarūpaśobhā vidyud iva ghanaśikharaṃ harmyatalam avabhāsayantī vyatiṣṭhata /	nāma saṃdṛśyamāna rūpa śobhā vidyut iva ghana śikharam harmya talam avabhāsayantī vyatiṣṭhata 
SA_T09_ajm_u-1841	śaktir asyedānīm astv apalakṣaṇādarśanavicalitasmṛtim ātmānaṃ dhārayitum iti //	śaktiḥ asya idānīm astu apalakṣaṇa adarśana vicalita smṛtim ātmānam dhārayitum iti 
SA_T09_ajm_u-1842	atha tasya rājñaḥ puravaravibhūṣādarśanaprasṛtā dṛṣṭir abhimukhasthitāyāṃ sahasaiva tasyām apatat /	atha tasya rājñaḥ puravara vibhūṣā darśana prasṛtā dṛṣṭiḥ abhimukha sthitāyām sahasā eva tasyām apatat 
SA_T09_ajm_u-1843	atha sa rājā	atha sa rājā 
SA_T09_ajm_u-1844	prakāmam antaḥpurasundarīṇāṃ vapurvilāsaiḥ kalitekṣaṇo 'pi /	prakāmam antaḥpura sundarīṇām vapuḥ vilāsaiḥ kalita īkṣaṇaḥ 
SA_T09_ajm_u-1845	anuddhato dharmapathānurāgād udyogavān indriyanirjaye 'pi // AJm_13.8 //	an uddhataḥ dharma patha anurāgāt udyogavān indriya nirjaye 
SA_T09_ajm_u-1846	vipuladhṛtiguṇo 'py apatrapiṣṇuḥ parayuvatīkṣaṇaviklavekṣaṇo 'pi /	vipula dhṛti guṇaḥ pi apatrapiṣṇuḥ para yuvati īkṣaṇa viklava īkṣaṇaḥ pi 
SA_T09_ajm_u-1847	uditamadanavismayaḥ striyaṃ tāṃ ciram animeṣavilocano dadarśa // AJm_13.9 //	udita madana vismayaḥ striyam tām ciram animeṣa vilocanaḥ dadarśa 
SA_T09_ajm_u-1848	kaumudī kiṃ nv iyaṃ sākṣād bhavanasyāsya devatā /	kaumudī kim nu iyam sākṣāt bhavanasya asya devatā 
SA_T09_ajm_u-1849	svargastrī daityayoṣid vā na hy etan mānuṣaṃ vapuḥ // AJm_13.10 //	svarga strī daitya yoṣit vā na hi etat mānuṣam vapuḥ 
SA_T09_ajm_u-1850	iti vicārayata eva tasya rājñas taddarśanāvitṛptanayanasya sa rathas taṃ deśam ativartamāno na manorathānukūlo babhūva /	iti vicārayataḥ eva tasya rājñaḥ tad darśana a vitṛpta nayanasya sa rathaḥ tam deśam ativartamānaḥ na manoratha anukūlaḥ babhūva 
SA_T09_ajm_u-1851	atha sa rājā śūnyahṛdaya iva tadgataikāgramanāḥ svabhavanam upetya manmathākṣiptadhṛtiḥ sunandaṃ sārathiṃ rahasi paryapṛcchat /	atha sa rājā śūnya hṛdayaḥ iva tad gata ekāgra manāḥ sva bhavanam upetya manmatha ākṣipta dhṛtiḥ sunandam sārathim rahasi paryapṛcchat 
SA_T09_ajm_u-1852	sitaprākārasaṃvītaṃ vetsi kasya nu tad gṛham /	sita prākāra saṃvītam vetsi kasya nu tat gṛham 
SA_T09_ajm_u-1853	kā sā tatra vyarociṣṭa vidyut sita ivāmbude // AJm_13.11 //	kā sā tatra vyarociṣṭa vidyut site iva ambude 
SA_T09_ajm_u-1854	sārathir uvāca /	sārathiḥ uvāca 
SA_T09_ajm_u-1855	asti devasyābhipārago nāmāmātyas tasya tad gṛhaṃ tasyaiva ca sā bhāryā kirīṭavatsaduhitonmādayantī nāmeti /	asti devasya abhipāragaḥ nāma amātyaḥ tasya tat gṛham tasya eva ca sā bhāryā kirīṭavatsa duhitā unmādayantī nāma iti 
SA_T09_ajm_u-1856	tad upaśrutya sa rājā parabhāryeti vitānībhūtahṛdayaś cintāstimitanayano dīrgham uṣṇam abhiniśvasya tadarpitamanāḥ śanair ātmagatam uvāca /	tat upaśrutya sa rājā para bhāryā iti vitānībhūta hṛdayaḥ cintā stimita nayanaḥ dīrgham uṣṇam abhiniśvasya tad arpita manāḥ śanais ātma gatam uvāca 
SA_T09_ajm_u-1857	anvartharamyākṣarasaukumāryam aho kṛtaṃ nāma yathedam asyāḥ /	anvartha ramya akṣara saukumāryam aho kṛtam nāma yathā idam asyāḥ 
SA_T09_ajm_u-1858	unmādayantīti śucismitāyās tathā hi sonmādam ivākaron mām // AJm_13.12 //	unmādayanti iti śuci smitāyāḥ tathā hi sa unmādam iva akarot mām 
SA_T09_ajm_u-1859	vismartum enām icchāmi paśyāmīva ca cetasā /	vismartum enām icchāmi paśyāmi iva ca cetasā 
SA_T09_ajm_u-1860	sthitaṃ tasyāṃ nu me cetaḥ sā prabhutvena tatra vā // AJm_13.13 //	sthitam tasyām nu me cetaḥ sā prabhu tvena tatra vā 
SA_T09_ajm_u-1861	parasya nāma bhāryāyāṃ mamāpy evam adhīratā /	parasya nāma bhāryāyām mama api evam adhīra tā 
SA_T09_ajm_u-1862	tad unmatto 'smi saṃtyakto lajjayevādya nidrayā // AJm_13.14 //	tat unmattaḥ smi saṃtyaktaḥ lajjayā iva adya nidrayā 
SA_T09_ajm_u-1863	tasyā vapurvilasitasmitavīkṣiteṣu saṃrāganiścalamateḥ sahasā svanantī /	tasyāḥ vapuḥ vilasita smita vīkṣiteṣu saṃrāga niścala mateḥ sahasā svanantī 
SA_T09_ajm_u-1864	kāryāntarakramanivedanadhṛṣṭaśabdā vidveṣam uttudati cetasi nālikā me // AJm_13.15 //	kārya antara krama nivedana dhṛṣṭa śabdā vidveṣam uttudati cetasi nālikā me 
SA_T09_ajm_u-1865	iti sa rājā madanabalavicalitadhṛtir vyavasthāpayann apy ātmānam āpāṇḍukṛśatanuḥ pradhyānaniśvasitavijṛmbhaṇaparaḥ pravyaktamadanākāro babhūva	iti sa rājā madana bala vicalita dhṛtiḥ vyavasthāpayan api ātmānam āpāṇḍu kṛśa tanuḥ pradhyāna niśvasita vijṛmbhaṇa paraḥ pravyakta madana ākāraḥ babhūva 
SA_T09_ajm_u-1866	dhṛtyā mahatyāpi niguhyamānaḥ sa bhūpates tasya manovikāraḥ /	dhṛtyā mahatyā api niguhyamānaḥ sa bhūpateḥ tasya manaḥ vikāraḥ 
SA_T09_ajm_u-1867	mukhena cintāstimitekṣaṇena kārśyena ca vyaktim upājagāma // AJm_13.16 //	mukhena cintā stimita īkṣaṇena kārśyena ca vyaktim upājagāma 
SA_T09_ajm_u-1868	atheṅgitākāragrahaṇanipuṇamatir abhipārago 'mātyas taṃ rājño vṛttāntaṃ sakāraṇam	athā iṅgita ākāra grahaṇa nipuṇa matiḥ abhipāragaḥ mātyaḥ tam rājñaḥ vṛttāntam sa kāraṇam 
SA_T09_ajm_u-1869	upalabhya snehāt tadatyayāśaṅkī jānānaś cātibalatāṃ madanasya rahasi rājānaṃ viditaḥ	upalabhya snehāt tad atyaya āśaṅkī jānānaḥ ca atibala tām madanasya rahasi rājānam viditaḥ 
SA_T09_ajm_u-1870	samupetya kṛtābhyanujño vijñāpayām āsa /	samupetya kṛta abhyanujñaḥ vijñāpayām āsa 
SA_T09_ajm_u-1871	adyārcayantaṃ naradeva devān sākṣād upetyāmburuhākṣa yakṣaḥ /	adyā arcayantam naradeva devān sākṣāt upetya amburuha akṣa yakṣaḥ 
SA_T09_ajm_u-1872	mām āha nāvaiṣi nṛpasya kasmād unmādayantyāṃ hṛdayaṃ niviṣṭam // AJm_13.17 //	mām āha na avaiṣi nṛpasya kasmāt unmādayantyām hṛdayam niviṣṭam 
SA_T09_ajm_u-1873	ity evam uktvā sahasā tiro'bhūd vimarśavān ity aham abhyupetaḥ /	iti evam uktvā sahasā tirobhūt vimarśavān iti aham abhyupetaḥ 
SA_T09_ajm_u-1874	tac cet tathā deva kim etad evam asmāsu te niṣpraṇayatvamaunam // AJm_13.18 //	tat ced tathā deva kim etat evam asmāsu te niṣpraṇaya tva maunam 
SA_T09_ajm_u-1875	tat pratigrahītum enām arhati madanugrahārthaṃ deva iti /	tat pratigrahītum enām arhati mad anugraha artham devaḥ iti 
SA_T09_ajm_u-1876	atha sa rājā pratyādeśāl lajjāvanatavadano madanavaśago 'pi svabhyastadharmasaṃjñatvād aviklavībhūtadhairyaḥ pratyākhyānaviśadākṣaram enam	atha sa rājā pratyādeśāt lajjā avanata vadanaḥ madana vaśagaḥ pi su abhyasta dharma saṃjña tvāt aviklavībhūta dhairyaḥ pratyākhyāna viśada akṣaram enam 
SA_T09_ajm_u-1877	naitad asti / kutaḥ /	na etat asti kutas 
SA_T09_ajm_u-1878	puṇyāc cyutaḥ syām amaro na cāsmi vidyāc ca naḥ pāpam idaṃ jano 'pi /	puṇyāt cyutaḥ syām amaraḥ na ca asmi vidyāt ca naḥ pāpam idam 
SA_T09_ajm_u-1879	tadviprayogāc ca manojvaras tvāṃ vahniḥ purā kakṣam iva kṣiṇoti // AJm_13.19 //	tad viprayogāt ca manaḥ jvaraḥ tvām vahniḥ purā kakṣam iva kṣiṇoti 
SA_T09_ajm_u-1880	yac cobhayor ity ahitāvahaṃ syāl loke parasminn iha caiva karma /	yat ca ubhayoḥ iti ahita āvaham syāt loke parasmin iha ca eva karma 
SA_T09_ajm_u-1881	tad yasya hetor abudhā bhajante tasyaiva hetor na budhā bhajante // AJm_13.20 //	tat yasya hetoḥ abudhāḥ bhajante tasya eva hetoḥ na budhāḥ bhajante 
SA_T09_ajm_u-1882	abhipāraga uvāca /	abhipāragaḥ uvāca 
SA_T09_ajm_u-1883	alam atra devasya dharmātikramaśaṅkayā /	alam atra devasya dharma atikrama śaṅkayā 
SA_T09_ajm_u-1884	dāne sāhāyyadānena dharma eva bhavet tava /	dāne sāhāyya dānena dharmaḥ eva bhavet tava 
SA_T09_ajm_u-1885	dānavighnāt tv adharmaḥ syāt tāṃ matto 'pratigṛhṇataḥ // AJm_13.21 //	dāna vighnāt tu adharmaḥ syāt tām mattaḥ pratigṛhṇataḥ 
SA_T09_ajm_u-1886	kīrtyuparodhāvakāśam api cātra devasya na paśyāmi / kutaḥ /	kīrti uparodha avakāśam api ca atra devasya na paśyāmi kutas 
SA_T09_ajm_u-1887	āvābhyām idam anyaś ca ka eva jñātum arhati /	āvābhyām idam anyaḥ ca kaḥ eva jñātum arhati 
SA_T09_ajm_u-1888	janāpavādād āśaṅkām ato manasi mā kṛthāḥ // AJm_13.22 //	jana apavādāt āśaṅkām atas manasi mā kṛthāḥ 
SA_T09_ajm_u-1889	anugrahaś caiṣa mama syān na pīḍā / kutaḥ /	anugrahaḥ ca eṣa mama syāt na pīḍā kutas 
SA_T09_ajm_u-1890	svāmyarthacaryārjitayā hi tuṣṭyā nirantare cetasi ko vighātaḥ /	svāmi artha caryā arjitayā hi tuṣṭyā nirantare cetasi kaḥ vighātaḥ 
SA_T09_ajm_u-1891	yataḥ sakāmaṃ kuru deva kāmam alaṃ madutpīḍanaśaṅkayā te // AJm_13.23 //	yatas sa kāmam kuru deva kāmam alam mad utpīḍana śaṅkayā te 
SA_T09_ajm_u-1892	rājovāca / śāntaṃ pāpam /	rājā uvāca śāntam pāpam 
SA_T09_ajm_u-1893	vyaktam asmadatisnehān na tvayaitad avekṣitam /	vyaktam asmad ati snehāt na tvayā etat avekṣitam 
SA_T09_ajm_u-1894	yathā dāne na sarvasmin sācivyaṃ dharmasādhanam // AJm_13.24 //	yathā dāne na sarvasmin sācivyam dharma sādhanam 
SA_T09_ajm_u-1895	yo 'smadartham atisnehāt svān prāṇān api nekṣate /	yaḥ smad artham atisnehāt svān prāṇān api na īkṣate 
SA_T09_ajm_u-1896	tasya bandhuviśiṣṭasya sakhyur bhāryā sakhī nanu // AJm_13.25 //	tasya bandhu viśiṣṭasya sakhyuḥ bhāryā sakhī nanu 
SA_T09_ajm_u-1897	tad ayuktaṃ mām atra pratārayitum /	tat ayuktam mām atra pratārayitum 
SA_T09_ajm_u-1898	yad api ceṣṭaṃ naitad anyaḥ kaś cij jñāsyatīti kim evam idam apāpaṃ syāt /	yat api ca iṣṭam na etat anyaḥ kaḥ cit jñāsyati iti kim evam idam apāpam syāt 
SA_T09_ajm_u-1899	adṛśyamāno 'pi hi pāpam ācaran viṣaṃ niṣevyeva kathaṃ śam āpnuyāt /	a dṛśyamānaḥ pi hi pāpam ācaran viṣam niṣevya iva katham śam āpnuyāt 
SA_T09_ajm_u-1900	na taṃ na paśyanti viśuddhacakṣuṣo divaukasaś caiva narāś ca yoginaḥ // AJm_13.26 //	na tam na paśyanti viśuddha cakṣuṣaḥ divaukasaḥ ca eva narāḥ ca yoginaḥ 
SA_T09_ajm_u-1901	kiṃ ca bhūyaḥ /	kim ca bhūyaḥ 
SA_T09_ajm_u-1902	śraddadhīta ka etac ca yathāsau tava na priyā /	śraddadhīta kaḥ etat ca yathā asau tava na priyā 
SA_T09_ajm_u-1903	tāṃ parityajya sadyo vā vighātaṃ na samāpnuyāḥ // AJm_13.27 //	tām parityajya sadyas vā vighātam na samāpnuyāḥ 
SA_T09_ajm_u-1904	abhipāraga uvāca /	abhipāragaḥ uvāca 
SA_T09_ajm_u-1905	saputradāro dāso 'haṃ svāmī tvaṃ daivataṃ ca me /	sa putra dāraḥ dāsaḥ ham svāmī tvam daivatam ca me 
SA_T09_ajm_u-1906	dāsyām asyāṃ yato deva kas te dharmavyatikramaḥ // AJm_13.28 //	dāsyām asyām yatas deva kaḥ te dharma vyatikramaḥ 
SA_T09_ajm_u-1907	yad api ceṣṭaṃ priyā mameyam ity ataḥ kim /	yat api ca iṣṭam priyā mama iyam iti atas kim 
SA_T09_ajm_u-1908	mama priyā kāmada kāmam eṣā tenaiva ditsāmi ca tubhyam enām /	mama priyā kāma da kāmam eṣā tena eva ditsāmi ca tubhyam enām 
SA_T09_ajm_u-1909	priyaṃ hi dattvā labhate paratra prakarṣaramyāṇi janaḥ priyāṇi // AJm_13.29 //	priyam hi dattvā labhate paratra prakarṣa ramyāṇi janaḥ priyāṇi 
SA_T09_ajm_u-1910	yataḥ pratigṛhṇātv evaināṃ deva iti //	yatas pratigṛhṇātu eva enām devaḥ iti 
SA_T09_ajm_u-1911	rājovāca /	rājā uvāca 
SA_T09_ajm_u-1912	mā maivam /	mā mā evam 
SA_T09_ajm_u-1913	akrama eṣaḥ / kutaḥ /	akramaḥ eṣaḥ kutas 
SA_T09_ajm_u-1914	ahaṃ hi śastraṃ niśitaṃ viśeyaṃ hutāśanaṃ visphuradarciṣaṃ vā /	aham hi śastram niśitam viśeyam hutāśanam visphurat arciṣam vā 
SA_T09_ajm_u-1915	na tv eva dharmād adhigamya lakṣmīṃ śakṣyāmi tatraiva punaḥ prahartum // AJm_13.30 //	na tu eva dharmāt adhigamya lakṣmīm śakṣyāmi tatra eva punar prahartum 
SA_T09_ajm_u-1916	abhipāraga uvāca /	abhipāragaḥ uvāca 
SA_T09_ajm_u-1917	yady enāṃ madbhāryeti devo na pratigrahītum icchaty ayam aham asyāḥ sarvajanaprārthanāviruddhaṃ veśyāvratam ādiśāmi /	yadi enām mad bhāryā iti devaḥ na pratigrahītum icchati ayam aham asyāḥ sarva jana prārthanā viruddham veśyā vratam ādiśāmi 
SA_T09_ajm_u-1918	tata enāṃ devaḥ pratigṛhṇīyād iti //	tatas enām devaḥ pratigṛhṇīyāt iti 
SA_T09_ajm_u-1919	rājovāca /	rājā uvāca 
SA_T09_ajm_u-1920	kim unmatto 'si /	kim unmattaḥ si 
SA_T09_ajm_u-1921	aduṣṭāṃ saṃtyajan bhāryāṃ matto daṇḍam avāpnuyāḥ /	aduṣṭām saṃtyajan bhāryām mattaḥ daṇḍam avāpnuyāḥ 
SA_T09_ajm_u-1922	sa dhigvādāspadībhūtaḥ paratreha ca dhakṣyase // AJm_13.31 //	sa dhigvāda āspadībhūtaḥ paratra iha ca dhakṣyase 
SA_T09_ajm_u-1923	tad alam akāryanirbandhitayā /	tat alam akārya nirbandhi tayā 
SA_T09_ajm_u-1924	nyāyābhiniveśī bhaveti //	nyāya abhiniveśī bhava iti 
SA_T09_ajm_u-1925	abhipāraga uvāca /	abhipāragaḥ uvāca 
SA_T09_ajm_u-1926	dharmātyayo me yadi kaś cid evaṃ janāpavādaḥ sukhaviplavo vā /	dharma atyayaḥ me yadi kaḥ cit evam jana apavādaḥ sukha viplavaḥ vā 
SA_T09_ajm_u-1927	pratyudgamiṣyāmy urasā tu tat tat tvatsaukhyalabdhena manaḥsukhena // AJm_13.32 //	pratyudgamiṣyāmi urasā tu tat tat tvad saukhya labdhena manaḥ sukhena 
SA_T09_ajm_u-1928	tvattaḥ paraṃ cāhavanīyam anyaṃ loke na paśyāmi mahīmahendra /	tvattaḥ param ca āhavanīyam anyam loke na paśyāmi mahī mahā indra 
SA_T09_ajm_u-1929	unmādayantīṃ mama puṇyavṛddhyai tvaṃ dakṣiṇām ṛtvig iva pratīccha // AJm_13.33 //	unmādayantīm mama puṇya vṛddhyai tvam dakṣiṇām ṛtvij iva pratīccha 
SA_T09_ajm_u-1930	rājovāca / kāmam asmadatisnehād anavekṣitātmahitāhitakramo madarthacaryāsamudyogas tavāyam /	rājā uvāca kāmam asmad ati snehāt anavekṣita ātma hita ahita kramaḥ mad artha caryā samudyogaḥ tava ayam 
SA_T09_ajm_u-1931	ata eva tu tvāṃ viśeṣato nopekṣitum arhāmi /	atas eva tu tvām viśeṣataḥ na upekṣitum arhāmi 
SA_T09_ajm_u-1932	naiva khalu lokāpavādaniḥśaṅkena bhavitavyam / paśya /	na eva khalu loka apavāda niḥśaṅkena bhavitavyam paśya 
SA_T09_ajm_u-1933	lokasya yo nādriyate 'pavādaṃ dharmānapekṣaḥ parataḥ phalaṃ vā /	lokasya yaḥ na ādriyate dharma anapekṣaḥ paratas phalam vā 
SA_T09_ajm_u-1934	jano na viśvāsam upaiti tasminn atīva lakṣmyāpi vivarjyate saḥ // AJm_13.34 //	janaḥ na viśvāsam upaiti tasmin atīva lakṣmyā api vivarjyate saḥ 
SA_T09_ajm_u-1935	yatas tvāṃ bravīmi /	yatas tvām bravīmi 
SA_T09_ajm_u-1936	mā te rociṣṭa dharmasya jīvitārthe 'py atikramaḥ /	mā te rociṣṭa dharmasya jīvita arthe pi atikramaḥ 
SA_T09_ajm_u-1937	niḥsaṃdigdhamahādoṣaḥ sasaṃdehakṛśodayaḥ // AJm_13.35 //	             
SA_T09_ajm_u-1938	kiṃ ca bhūyaḥ /	kim ca bhūyaḥ 
SA_T09_ajm_u-1939	nindādiduḥkheṣu parān nipātya neṣṭā satām ātmasukhaprasiddhiḥ /	nindā ādi duḥkheṣu parān nipātya na iṣṭā satām ātma sukha prasiddhiḥ 
SA_T09_ajm_u-1940	eko 'py anutpīḍya parān ato 'haṃ dharme sthitaḥ svārthadhuraṃ prapatsye // AJm_13.36 //	ekaḥ pi an utpīḍya parān atas ham dharme sthitaḥ sva artha dhuram prapatsye 
SA_T09_ajm_u-1941	abhipāraga uvāca /	abhipāragaḥ uvāca 
SA_T09_ajm_u-1942	svāmyarthaṃ bhaktivaśena carato mama tāvad atra ka evādharmāvakāśaḥ syād devasya vā dīyamānām enāṃ pratigṛhṇataḥ syād yataḥ sanaigamajānapadāḥ  #	svāmi artham bhakti vaśena carataḥ mama tāvat atra kaḥ evā adharma avakāśaḥ syāt devasya vā dīyamānām enām pratigṛhṇataḥ syāt yatas sa naigama jānapadāḥ 
SA_T09_ajm_u-1943	śibayaḥ kim atrādharma iti brūyuḥ /	śibayaḥ kim atra adharmaḥ iti brūyuḥ 
SA_T09_ajm_u-1944	tat pratigṛhṇātv evaināṃ deva iti //	tat pratigṛhṇātu eva enām devaḥ iti 
SA_T09_ajm_u-1945	rājovāca /	rājā uvāca 
SA_T09_ajm_u-1946	addhā madarthacaryāpravaṇamatir bhavān /	addhā mad artha caryā pravaṇa matiḥ bhavān 
SA_T09_ajm_u-1947	idaṃ tv atra cintayitavyam /	idam tu atra cintayitavyam 
SA_T09_ajm_u-1948	sanaigamajānapadānāṃ śibīnāṃ tava mama vā ko 'smākaṃ dharmavittama iti //	sa naigama jānapadānām śibīnām tava mama vā kaḥ smākam dharma vittamaḥ iti 
SA_T09_ajm_u-1949	athābhipāragaḥ sasaṃbhramo rājānam uvāca /	atha abhipāragaḥ sa saṃbhramaḥ rājānam uvāca 
SA_T09_ajm_u-1950	vṛddhopasevāsu kṛtaśramatvāc chrutādhikārān matipāṭavāc ca /	vṛddha upasevāsu kṛta śrama tvāt śruta adhikārāt mati pāṭavāt ca 
SA_T09_ajm_u-1951	trivargavidyātiśayārthatattvaṃ tvayi sthitaṃ deva bṛhaspatau ca // AJm_13.37 //	trivarga vidyā atiśaya artha tattvam tvayi sthitam deva bṛhaspatau ca 
SA_T09_ajm_u-1952	rājovāca / tena hi na mām atra pratārayitum arhasi / kutaḥ /	rājā uvāca tena hi na mām atra pratārayitum arhasi kutas 
SA_T09_ajm_u-1953	narādhipānāṃ cariteṣv adhīnaṃ lokasya yasmād ahitaṃ hitaṃ ca /	narādhipānām cariteṣu adhīnam lokasya yasmāt ahitam hitam ca 
SA_T09_ajm_u-1954	bhaktiṃ prajānām anucintya tasmāt kīrtikṣame satpatha eva raṃsye // AJm_13.38 //	bhaktim prajānām anucintya tasmāt kīrti kṣame sat pathe eva raṃsye 
SA_T09_ajm_u-1955	jihmaṃ śubhaṃ vā vṛṣabhapracāraṃ gāvo 'nugā yadvad anuprayānti /	jihmam śubham vā vṛṣabha pracāram gāvaḥ nugāḥ yadvat anuprayānti 
SA_T09_ajm_u-1956	utkṣiptaśaṅkāṅkuśanirvighaṭṭaṃ prajās tathaiva kṣitipasya vṛttam // AJm_13.39 //	utkṣipta śaṅkā aṅkuśa nirvighaṭṭam prajāḥ tathā eva kṣitipasya vṛttam 
SA_T09_ajm_u-1957	api ca paśyatu tāvad bhavān /	api ca paśyatu tāvat bhavān 
SA_T09_ajm_u-1958	ātmānam api cec chaktir na syāt pālayituṃ mama /	ātmānam api ced śaktiḥ na syāt pālayitum mama 
SA_T09_ajm_u-1959	kā nv avasthā janasya syān matto rakṣābhikāṅkṣiṇaḥ // AJm_13.40 //	kā nu avasthā janasya syāt mattaḥ rakṣā abhikāṅkṣiṇaḥ 
SA_T09_ajm_u-1960	iti prajānāṃ hitam īkṣamāṇaḥ svaṃ caiva dharmaṃ vimalaṃ yaśaś ca /	iti prajānām hitam īkṣamāṇaḥ svam ca eva dharmam vimalam yaśaḥ ca 
SA_T09_ajm_u-1961	necchāmi cittasya vaśena gantum ahaṃ hi netā vṛṣavat prajānām // AJm_13.41 //	na icchāmi cittasya vaśena gantum aham hi netā vṛṣa vat prajānām 
SA_T09_ajm_u-1962	athābhipārago 'mātyas tena rājño 'vasthānena prasāditamanāḥ praṇamya rājānaṃ prāñjalir ity uvāca /	atha abhipāragaḥ mātyaḥ tena rājñaḥ vasthānena prasādita manāḥ praṇamya rājānam prāñjaliḥ iti uvāca 
SA_T09_ajm_u-1963	aho prajānām atibhāgyasaṃpad yāsāṃ tvam evaṃ naradeva goptā /	aho prajānām atibhāgya saṃpad yāsām tvam evam naradeva goptā 
SA_T09_ajm_u-1964	dharmānurāgo hi sukhānapekṣas tapovanastheṣv api mṛgya eva // AJm_13.42 //	dharma anurāgaḥ hi sukha anapekṣaḥ tapaḥ vana stheṣu api mṛgyaḥ eva 
SA_T09_ajm_u-1965	mahacchabdo mahārāja tvayy evāyaṃ virājate /	mahā śabdaḥ mahā rāja tvayi eva ayam virājate 
SA_T09_ajm_u-1966	viguṇeṣu guṇoktir hi kṣeparūkṣatarākṣarā // AJm_13.43 //	viguṇeṣu guṇa uktiḥ hi kṣepa rūkṣatara akṣarā 
SA_T09_ajm_u-1967	vismayo 'nibhṛtatvaṃ vā kiṃ mamaitāvatā tvayi /	vismayaḥ nibhṛta tvam vā kim mama etāvatā tvayi 
SA_T09_ajm_u-1968	samudra iva ratnānāṃ guṇānāṃ yas tvam ākaraḥ // AJm_13.44 //	samudraḥ iva ratnānām guṇānām yaḥ tvam ākaraḥ 
SA_T09_ajm_u-1969	tad evaṃ tīvraduḥkhāturāṇām api satāṃ nīcamārganiṣpraṇayatā bhavati svadhairyāvaṣṭambhāt svabhyastadharmasaṃjñatvāc ceti dhairye dharmābhyāse  #	tat evam tīvra duḥkha āturāṇām api satām nīca mārga niṣpraṇaya tā bhavati sva dhairya avaṣṭambhāt su abhyasta dharma saṃjñā tvāt ca iti dhairye dharma abhyāse 
SA_T09_ajm_u-1970	ca yogaḥ kārya iti //	ca yogaḥ kāryaḥ iti 
SA_T09_ajm_u-1971	unmādayantījātakaṃ trayodaśam //	unmādayantījātakam trayodaśam 
SA_T09_ajm_u-1972	14. Supāragajātakam	supāraga jātakam 
SA_T09_ajm_u-1973	dharmāśrayaṃ satyavacanam apy āpadaṃ nudati prāg eva tatphalam iti dharmānuvartinā bhavitavyam //	dharma āśrayam satya vacanam api āpadam nudati prāk eva tad phalam iti dharma anuvartinā bhavitavyam 
SA_T09_ajm_u-1974	tadyathānuśrūyate /	tat yathā anuśrūyate 
SA_T09_ajm_u-1975	bodhisattvaḥ kila mahāsattvaḥ paramanipuṇamatir nausārathir babhūva /	bodhisattvaḥ kila mahāsattvaḥ parama nipuṇa matiḥ nau sārathiḥ babhūva 
SA_T09_ajm_u-1976	dharmatā hy eṣā bodhisattvānāṃ prakṛtimedhāvitvād yad uta yaṃ yaṃ śāstrātiśayaṃ jijñāsante kalāviśeṣaṃ vā tasmiṃs tasminn adhikā bhavanti medhāvino  #	dharmatā hi eṣā bodhisattvānām prakṛti medhāvi tvāt yat uta yam yam śāstra atiśayam jijñāsante kalā viśeṣam vā tasmin tasmin adhikāḥ bhavanti medhāvinaḥ 
SA_T09_ajm_u-1977	jagataḥ //	jagataḥ 
SA_T09_ajm_u-1978	atha sa mahātmā viditajyotirgatitvād digvibhāgeṣv asaṃmūḍhamatiḥ parividitaniyatāgantukautpātikanimittaḥ	atha sa mahātmā vidita jyotiḥ gati tvāt diś vibhāgeṣu asaṃmūḍha matiḥ parividita niyata āgantuka autpātika nimittaḥ 
SA_T09_ajm_u-1979	kālākālakramakuśalo mīnatoyavarṇabhaumaprakāraśakuniparvatādibhiś cihnaiḥ sūpalakṣitasamudrapradeśaḥ	kāla akāla krama kuśalaḥ mīna toya varṇa bhauma prakāra śakuni parvata ādibhiḥ cihnaiḥ su upalakṣita samudra pradeśaḥ 
SA_T09_ajm_u-1980	smṛtimān vijitatandrīnidraḥ śītoṣṇavarṣādiparikhedasahiṣṇur apramādī dhṛtimān āharaṇāpasaraṇādikuśalatvād	smṛtimān vijita tandrī nidraḥ śīta uṣṇa varṣa ādi parikheda sahiṣṇuḥ apramādī dhṛtimān āharaṇa apasaraṇa ādi kuśala tvāt 
SA_T09_ajm_u-1981	īpsitaṃ deśaṃ prāpayitā vaṇijām āsīt /	īpsitam deśam prāpayitā vaṇijām āsīt 
SA_T09_ajm_u-1982	tasya paramasiddhayātratvāt supāraga ity eva nāma babhūva /	tasya parama siddha yātra tvāt supāragaḥ iti eva nāma babhūva 
SA_T09_ajm_u-1983	tadadhyuṣitaṃ ca pattanaṃ supāragam ity eva khyātam āsīt /	tad adhyuṣitam ca pattanam supāragam iti eva khyātam āsīt 
SA_T09_ajm_u-1984	yad etarhi śūrpārakam iti jñāyate //	yat etarhi śūrpārakam iti jñāyate 
SA_T09_ajm_u-1985	so 'timaṅgalasaṃmatatvād vṛddhatve 'pi sāṃyātrikair yātrāsiddhikāmair vahanam abhyarthanasatkārapuraḥsaram āropyate sma //	saḥ timaṅgala saṃmata tvāt vṛddha tve pi sāṃyātrikaiḥ yātrā siddhi kāmaiḥ vahanam abhyarthana satkāra puraḥsaram āropyate sma 
SA_T09_ajm_u-1986	atha kadā cid bharukacchād abhiprayātāḥ suvarṇabhūmiṃ vaṇijo yātrāsiddhikāmāḥ supāragaṃ pattanam upetya taṃ mahāsattvaṃ vahanārohaṇārtham abhyarthayām  #	atha kadā cit bharukacchāt abhiprayātāḥ suvarṇa bhūmim vaṇijaḥ yātrā siddhi kāmāḥ supāragam pattanam upetya tam mahāsattvam vahana ārohaṇa artham abhyarthayām 
SA_T09_ajm_u-1987	āsuḥ /	āsuḥ 
SA_T09_ajm_u-1988	sa tān uvāca /	sa tān uvāca 
SA_T09_ajm_u-1989	jarājñayā saṃhriyamāṇadarśane śramābhipātaiḥ pratanūkṛtasmṛtau /	jarā jñayā saṃhriyamāṇa darśane śrama abhipātaiḥ pratanūkṛta smṛtau 
SA_T09_ajm_u-1990	svadehakṛtye 'py avasannavikrame sahāyatā kā pariśaṅkyate mayi // AJm_14.1 //	sva deha kṛtye pi avasanna vikrame sahāya tā kā pariśaṅkyate mayi 
SA_T09_ajm_u-1991	vaṇija ūcuḥ /	vaṇijaḥ ūcuḥ 
SA_T09_ajm_u-1992	viditeyam asmākaṃ yuṣmaccharīrāvasthā /	viditā iyam asmākam yuṣmad śarīra avasthā 
SA_T09_ajm_u-1993	saty api ca vaḥ parākramasahatve naiva vayaṃ karmaviniyogena yuṣmān āyāsayitum icchāmaḥ / kiṃ tarhi /	sati api ca vaḥ parākrama saha tve nā eva vayam karma viniyogena yuṣmān āyāsayitum icchāmaḥ kim tarhi 
SA_T09_ajm_u-1994	tvatpādapaṅkajasamāśrayasatkṛtena maṅgalyatām upagatā rajasā tv iyaṃ nauḥ /	tvad pāda paṅkaja samāśraya satkṛtena maṅgalya tām upagatā rajasā tu iyam nauḥ 
SA_T09_ajm_u-1995	durge mahaty api ca toyanidhāv amuṣmin svasti vrajed iti bhavantam upāgatāḥ smaḥ // AJm_14.2 //	durge mahati api ca toyanidhau amuṣmin svasti vrajet iti bhavantam upāgatāḥ smaḥ 
SA_T09_ajm_u-1996	atha sa mahātmā teṣām anukampayā jarāśithilaśarīro 'pi tadvahanam āruroha /	atha sa mahātmā teṣām anukampayā jarā śithila śarīraḥ u pi tat vahanam āruroha 
SA_T09_ajm_u-1997	tadadhirohaṇāc ca pramuditamanasaḥ sarva eva te vaṇijo babhūvur niyatam asmākam uttamā yātrāsiddhir iti /	tad adhirohaṇāt ca pramudita manasaḥ sarve eva te vaṇijaḥ babhūvuḥ niyatam asmākam uttamā yātrā siddhiḥ iti 
SA_T09_ajm_u-1998	krameṇa cāvajagāhire vividhamīnakulavicaritam anibhṛtajalakalakalārāvam anilavilāsapravicalitataraṅgaṃ	krameṇa ca avajagāhire vividha mīna kula vicaritam a nibhṛta jala kala kala ārāvam anila vilāsa pravicalita taraṅgam 
SA_T09_ajm_u-1999	bahuvidharatnair bhūmiviśeṣair arpitaraṅgaṃ phenāvalīkusumadāmavicitram asuravarabhujagavarabhavanaṃ	bahuvidha ratnaiḥ bhūmi viśeṣaiḥ arpita raṅgam phena āvalī kusuma dāma vicitram asura vara bhujaga vara bhavanam 
SA_T09_ajm_u-2000	durāpapātālam aprameyatoyaṃ mahāsamudram /	durāpa pātālam aprameya toyam mahā samudram 
SA_T09_ajm_u-2001	athendranīlaprakarābhinīlaṃ sūryāṃśutāpād iva khaṃ vilīnam /	athā indranīla prakara abhinīlam sūrya aṃśu tāpāt iva kham vilīnam 
SA_T09_ajm_u-2002	samantato 'ntarhitatīralekham agādham ambhonidhimadhyam īyuḥ // AJm_14.3 //	samantataḥ ntarhita tīra lekham agādham ambhonidhi madhyam īyuḥ 
SA_T09_ajm_u-2003	teṣāṃ tatrānuprāptānāṃ sāyāhnasamaye mṛdūbhūtakiraṇacakraprabhāve savitari mahad autpātikaṃ paramabhīṣaṇaṃ prādurabhūt /	teṣām tatra anuprāptānām sāyāhna samaye mṛdūbhūta kiraṇa cakra prabhāve savitari mahat autpātikam parama bhīṣaṇam prādurabhūt 
SA_T09_ajm_u-2004	vibhidyamānormivikīrṇaphenaś caṇḍānilāsphālanabhīmanādaḥ /	vibhidyamāna ūrmi vikīrṇa phenaḥ caṇḍa anila āsphālana bhīma nādaḥ 
SA_T09_ajm_u-2005	naibhṛtyanirmuktasamagratoyaḥ kṣaṇena raudraḥ samabhūt samudraḥ // AJm_14.4 //	naibhṛtya nirmukta samagra toyaḥ kṣaṇena raudraḥ samabhūt samudraḥ 
SA_T09_ajm_u-2006	utpātavātākalitair mahadbhis toyasthalair bhīmarayair bhramadbhiḥ /	utpāta vāta ākalitaiḥ mahadbhiḥ toya sthalaiḥ bhīma rayaiḥ bhramadbhiḥ 
SA_T09_ajm_u-2007	yugāntakālapracalācaleva bhūmir babhūvogravapuḥ samudraḥ // AJm_14.5 //	yugānta kāla pracala acalā iva bhūmiḥ babhūva ugra vapuḥ samudraḥ 
SA_T09_ajm_u-2008	vidyullatodbhāsuralolajihvā nīlā bhujaṃgā iva naikaśīrṣāḥ /	vidyut latā udbhāsura lola jihvāḥ nīlāḥ bhujaṃgāḥ iva na eka śīrṣāḥ 
SA_T09_ajm_u-2009	āvavrur ādityapathaṃ payodāḥ prasaktabhīmastanitānunādāḥ // AJm_14.6 //	āvavruḥ āditya patham payodāḥ prasakta bhīma stanita anunādāḥ 
SA_T09_ajm_u-2010	ghanair ghanair āvṛtaraśmijālaḥ sūryaḥ krameṇāstam upāruroha /	ghanaiḥ ghanaiḥ āvṛta raśmi jālaḥ sūryaḥ krameṇa astam upāruroha 
SA_T09_ajm_u-2011	dināntalabdhaprasaraṃ samantāt tamo ghanībhāvam ivājagāma // AJm_14.7 //	dina anta labdha prasaram samantāt tamaḥ ghanībhāvam iva ājagāma 
SA_T09_ajm_u-2012	dhārāśarair ācchuritormicakre mahodadhāv utpatatīva roṣāt /	dhārā śaraiḥ ācchurita ūrmi cakre mahodadhau utpatati iva roṣāt 
SA_T09_ajm_u-2013	bhīteva naur abhyadhikaṃ cakampe viṣādayantī hṛdayāni teṣām // AJm_14.8 //	bhītā iva nauḥ abhyadhikam cakampe viṣādayantī hṛdayāni teṣām 
SA_T09_ajm_u-2014	te trāsadīnāś ca viṣādamūkā dhīrāḥ pratīkārasasaṃbhramāś ca /	te trāsa dīnāḥ ca viṣāda mūkāḥ dhīrāḥ pratīkāra sa saṃbhramāḥ ca 
SA_T09_ajm_u-2015	svadevatāyācanatatparāś ca bhāvān yathāsattvaguṇaṃ vivavruḥ // AJm_14.9 //	sva devatā yācana tatparāḥ ca bhāvān yathāsattvaguṇam vivavruḥ 
SA_T09_ajm_u-2016	atha te sāṃyātrikāḥ pavanasalilavegavaśagayā nāvā paribhrāmyamāṇā bahubhir apy ahobhir naiva kutaś cit tīraṃ dadṛśur na ca yathepsitāni samudracihnāni	atha te sāṃyātrikāḥ pavana salila vega vaśagayā nāvā paribhrāmyamāṇāḥ bahubhiḥ api ahobhiḥ nā eva kutas cit tīram dadṛśuḥ na ca yathā īpsitāni samudra cihnāni 
SA_T09_ajm_u-2017	apūrvair eva tu samudracihnair abhivardhamānavaimanasyā bhayaviṣādavyākulatām upajagmuḥ //	apūrvaiḥ eva tu samudra cihnaiḥ abhivardhamāna vaimanasyāḥ bhaya viṣāda vyākula tām upajagmuḥ 
SA_T09_ajm_u-2018	athainān supārago bodhisattvo vyavasthāpayann uvāca /	atha enān supāragaḥ bodhisattvaḥ vyavasthāpayan uvāca 
SA_T09_ajm_u-2019	anāścaryaḥ khalu samudram avagāḍhānām autpātikakṣobhaparikleśaḥ /	anāścaryaḥ khalu samudram avagāḍhānām autpātika kṣobha parikleśaḥ 
SA_T09_ajm_u-2020	tad alam atrabhavatāṃ viṣādānuvṛttyā /	tat alam atrabhavatām viṣāda anuvṛttyā 
SA_T09_ajm_u-2021	nāpatpratīkāravidhir viṣādas tasmād alaṃ dainyaparigraheṇa /	na āpad pratīkāra vidhiḥ viṣādaḥ tasmāt alam dainya parigraheṇa 
SA_T09_ajm_u-2022	dhairyāt tu kāryapratipattidakṣāḥ kṛcchrāṇy akṛcchreṇa samuttaranti // AJm_14.10 //	dhairyāt tu kārya pratipatti dakṣāḥ kṛcchrāṇi akṛcchreṇa samuttaranti 
SA_T09_ajm_u-2023	viṣādadainyaṃ vyavadhūya tasmāt kāryāvakāśaṃ kriyayā bhajadhvam /	viṣāda dainyam vyavadhūya tasmāt kārya avakāśam kriyayā bhajadhvam 
SA_T09_ajm_u-2024	prājñasya dhairyajvalitaṃ hi tejaḥ sarvārthasiddhigrahaṇāgrahastaḥ // AJm_14.11 //	prājñasya dhairya jvalitam hi tejaḥ sarva artha siddhi grahaṇa agrahastaḥ 
SA_T09_ajm_u-2025	iti te sāṃyātrikās tena mahātmanā dhīrīkṛtamanasaḥ kūlasaṃdarśanotsukamatayaḥ samudram avalokayanto dadṛśuḥ puruṣavigrahān āmuktarūpyakavacān  #	iti te sāṃyātrikāḥ tena mahātmanā dhīrīkṛta manasaḥ kūla saṃdarśana utsuka matayaḥ samudram avalokayantaḥ dadṛśuḥ puruṣa vigrahān āmukta rūpya kavacān 
SA_T09_ajm_u-2026	ivonmajjato nimajjataś ca /	iva unmajjataḥ nimajjataḥ ca 
SA_T09_ajm_u-2027	samyak caiṣām ākṛtinimittam avadhārya savismayāḥ supāragāya nyavedayanta /	samyak ca eṣām ākṛti nimittam avadhārya sa vismayāḥ supāragāya nyavedayanta 
SA_T09_ajm_u-2028	apūrvaṃ khalv idam iha samudre cihnam upalabhyate / ete khalu	apūrvam khalu idam iha samudre cihnam upalabhyate ete khalu 
SA_T09_ajm_u-2029	āmuktarūpyakavacā iva daityayodhā ghorekṣaṇāḥ kṣuranikāśavirūpaghoṇāḥ /	āmukta rūpya kavacāḥ iva daitya yodhāḥ ghora īkṣaṇāḥ kṣura nikāśa virūpa ghoṇāḥ 
SA_T09_ajm_u-2030	unmajjanāvataraṇasphuraṇaprasaṅgāt kṛīḍām ivārṇavajale 'nubhavanti ke 'pi // AJm_14.12 //	unmajjana avataraṇa sphuraṇa prasaṅgāt kṛīḍām iva arṇava jale nubhavanti ke pi 
SA_T09_ajm_u-2031	supāraga uvāca /	supāragaḥ uvāca 
SA_T09_ajm_u-2032	naite mānuṣā amānuṣā vā /	na ete mānuṣāḥ amānuṣāḥ vā 
SA_T09_ajm_u-2033	mīnāḥ khalv ete yato na bhetavyam ebhyaḥ / kiṃ tu /	mīnāḥ khalu ete yatas na bhetavyam ebhyaḥ kim tu 
SA_T09_ajm_u-2034	sudūram apakṛṣṭāḥ smaḥ pattanadvitayād api /	su dūram apakṛṣṭāḥ smaḥ pattana dvitayāt api 
SA_T09_ajm_u-2035	kṣuramālī samudro 'yaṃ tad yatadhvaṃ nivartitum // AJm_14.13 //	kṣura mālī samudraḥ yam tat yatadhvam nivartitum 
SA_T09_ajm_u-2036	caṇḍavegavāhinā tu salilanivahenaikāntahareṇa ca pāścātyena vāyunā samākṣiptayā nāvā na te sāṃyātrikāḥ śekur vinivartitum //	caṇḍavega vāhinā tu salila nivahena ekānta hareṇa ca pāścātyena vāyunā samākṣiptayā nāvā na te sāṃyātrikāḥ śekuḥ vinivartitum 
SA_T09_ajm_u-2037	athāvagāhamānāḥ krameṇa rūpyaprabhāvabhāsitasitasalilaṃ phenanicayapāṇḍaram aparaṃ samudram ālokya savismayāḥ supāragam ūcuḥ /	atha avagāhamānāḥ krameṇa rūpya prabhā avabhāsita sita salilam phena nicaya pāṇḍaram aparam samudram ālokya sa vismayāḥ supāragam ūcuḥ 
SA_T09_ajm_u-2038	svaphenamagnair iva ko 'yam ambubhir mahārṇavaḥ śukladukūlavān iva /	sva phena magnaiḥ iva kaḥ yam ambubhiḥ mahārṇavaḥ śukla dukūlavān iva 
SA_T09_ajm_u-2039	dravān ivendoḥ kiraṇān samudvahan samantato hāsa iva prasarpati // AJm_14.14 //	dravān iva indoḥ kiraṇān samudvahan samantataḥ hāsaḥ iva prasarpati 
SA_T09_ajm_u-2040	supāraga uvāca /	supāragaḥ uvāca 
SA_T09_ajm_u-2041	kaṣṭam /	kaṣṭam 
SA_T09_ajm_u-2042	atidūraṃ khalv avagāhyate /	ati dūram khalu avagāhyate 
SA_T09_ajm_u-2043	kṣīrārṇava iti khyāta udadhir dadhimāly asau /	kṣīrārṇavaḥ iti khyātaḥ udadhiḥ dadhimālī asau 
SA_T09_ajm_u-2044	kṣamaṃ nātaḥ paraṃ gantuṃ śakyate cen nivartitum // AJm_14.15 //	kṣamam na atas param gantum śakyate ced nivartitum 
SA_T09_ajm_u-2045	vaṇija ūcuḥ /	vaṇijaḥ ūcuḥ 
SA_T09_ajm_u-2046	na khalu śakyate vilambayitum api vahanaṃ kuta eva nivartayitum atiśīghravāhitvād vahanasya pratikūlatvāc ca mārutasyeti //	na khalu śakyate vilambayitum api vahanam kutas eva nivartayitum ati śīghra vāhi tvāt vahanasya pratikūla tvāt ca mārutasya iti 
SA_T09_ajm_u-2047	atha vyatītya tam api samudraṃ suvarṇaprabhānurañjitapracalormimālam agnijvālākapilasalilam aparaṃ samudram ālokya savismayakautūhalās te vaṇijaḥ  #	atha vyatītya tam api samudram suvarṇa prabhānu rañjita pracala ūrmi mālam agni jvālā kapila salilam aparam samudram ālokya sa vismaya kautūhalāḥ te vaṇijaḥ 
SA_T09_ajm_u-2048	supāragaṃ papracchuḥ /	supāragam papracchuḥ 
SA_T09_ajm_u-2049	bālārkalakṣmyeva kṛtāṅgarāgaiḥ samunnamadbhiḥ salilair anīlaiḥ /	bāla arka lakṣmyā iva kṛta aṅgarāgaiḥ samunnamadbhiḥ salilaiḥ anīlaiḥ 
SA_T09_ajm_u-2050	jvalan mahān agnir ivāvabhāti ko nāma kasmāc ca mahārṇavo 'yam // AJm_14.16 //	jvalan mahān agniḥ iva avabhāti kaḥ nāma kasmāt ca mahā arṇavaḥ yam 
SA_T09_ajm_u-2051	supāraga uvāca /	supāragaḥ uvāca 
SA_T09_ajm_u-2052	agnimālīti vikhyātaḥ samudro 'yaṃ prakāśate /	agnimālī iti vikhyātaḥ samudraḥ yam prakāśate 
SA_T09_ajm_u-2053	atīva khalu sādhu syān nivartemahi yady ataḥ // AJm_14.17 //	atīva khalu sādhu syāt nivartemahi yadi atas 
SA_T09_ajm_u-2054	iti sa mahātmā nāmamātram akathayat tasya saritpater na toyavaivarṇyakāraṇaṃ dīrghadarśitvāt //	iti sa mahātmā nāma mātram akathayat tasya saritpateḥ na toya vaivarṇya kāraṇam dīrghadarśi tvāt 
SA_T09_ajm_u-2055	atha te sāṃyātrikās tam api samudram atītya puṣparāgendranīlaprabhoddyotitasalilaṃ paripakvakuśaparṇanikāśavarṇam aparaṃ samudram ālokya kautūhalajātāḥ  #	atha te sāṃyātrikāḥ tam api samudram atītya puṣparāga indranīla prabhā uddyotita salilam paripakva kuśa parṇa nikāśa varṇam aparam samudram ālokya kautūhala jātāḥ 
SA_T09_ajm_u-2056	supāragaṃ papracchuḥ /	supāragam papracchuḥ 
SA_T09_ajm_u-2057	pariṇatakuśaparṇavarṇatoyaḥ salilanidhiḥ katamo nv ayaṃ vibhāti /	pariṇata kuśa parṇa varṇa toyaḥ salilanidhiḥ katamaḥ nu ayam vibhāti 
SA_T09_ajm_u-2058	sakusuma iva phenabhakticitrair anilajavākalitais taraṅgabhaṅgaiḥ // AJm_14.18 //	sa kusumaḥ iva phena bhakti citraiḥ anila java ākalitaiḥ taraṅga bhaṅgaiḥ 
SA_T09_ajm_u-2059	supāraga uvāca /	supāragaḥ uvāca 
SA_T09_ajm_u-2060	bhoḥ sārthavāhā nivartanaṃ prati yatnaḥ kriyatām /	bhoḥ sārthavāhāḥ nivartanam prati yatnaḥ kriyatām 
SA_T09_ajm_u-2061	na khalv ataḥ paraṃ kṣamate gantum /	na khalu atas param kṣamate gantum 
SA_T09_ajm_u-2062	kuśamālī samudro 'yam atyaṅkuśa iva dvipaḥ /	kuśa mālī samudraḥ yam ati aṅkuśaḥ iva dvipaḥ 
SA_T09_ajm_u-2063	prasahyāsahyasalilo haran harati no ratim // AJm_14.19 //	prasahya asahya salilaḥ haran harati naḥ ratim 
SA_T09_ajm_u-2064	atha te vāṇijakāḥ pareṇāpi yatnena vahanaṃ nivartayitum aśaknuvantas tam api samudram	atha te vāṇijakāḥ pareṇa api yatnena vahanam nivartayitum a śaknuvantaḥ tam api samudram 
SA_T09_ajm_u-2065	atītya vaṃśarāgavaiḍūryaprabhāvyatikaraharitasalilam aparaṃ samudram ālokya supāragam apṛcchan /	atītya vaṃśa rāga vaiḍūrya prabhā vyatikara harita salilam aparam samudram ālokya supāragam apṛcchan 
SA_T09_ajm_u-2066	marakataharitaprabhair jalair vahati navām iva śādvalaśriyam /	marakata harita prabhaiḥ jalaiḥ vahati navām iva śādvala śriyam 
SA_T09_ajm_u-2067	kumudaruciraphenabhūṣaṇaḥ salilanidhiḥ katamo 'yam īkṣyate // AJm_14.20 //	kumuda rucira phena bhūṣaṇaḥ salilanidhiḥ katamaḥ yam īkṣyate 
SA_T09_ajm_u-2068	atha sa mahātmā tena tasya vaṇigjanasya vyasanopanipātena paridahyamānahṛdayo dīrgham uṣṇam abhiniśvasya śanakair uvāca /	atha sa mahātmā tena tasya vaṇij janasya vyasana upanipātena paridahyamāna hṛdayaḥ dīrgham uṣṇam abhiniśvasya śanakais uvāca 
SA_T09_ajm_u-2069	atidūram upetāḥ smaḥ duḥkham asmān nivartitum /	atidūram upetāḥ smaḥ duḥkham asmāt nivartitum 
SA_T09_ajm_u-2070	paryanta iva lokasya nalamāly eṣa sāgaraḥ // AJm_14.21 //	paryantaḥ iva lokasya nala mālī eṣa sāgaraḥ 
SA_T09_ajm_u-2071	tac chrutvā te vāṇijakā viṣādoparudhyamānamanaso visrasyamānagātrotsāhā niśvasitamātraparāyaṇās tatraiva niṣeduḥ /	tat śrutvā te vāṇijakāḥ viṣāda uparudhyamāna manasaḥ visrasyamāna gātra utsāhāḥ niśvasita mātra parāyaṇāḥ tatra eva niṣeduḥ 
SA_T09_ajm_u-2072	vyatītya tam api samudraṃ sāyāhnasamaye vilambamānamandaraśmimaṇḍale salilanidhim	vyatītya tam api samudram sāyāhna samaye vilambamāna manda raśmi maṇḍale salilanidhim 
SA_T09_ajm_u-2073	iva praveṣṭukāme divasakare samudvartamānasyeva salilanidher aśanīnām iva ca saṃpatatāṃ	iva praveṣṭu kāme divasakare samudvartamānasya iva salilanidheḥ aśanīnām iva ca saṃpatatām 
SA_T09_ajm_u-2074	veṇuvanānām iva cāgniparigatānāṃ visphuṭatāṃ tumulam atibhīṣaṇaṃ śrutihṛdayavidāraṇaṃ	veṇu vanānām iva ca agni parigatānām visphuṭatām tumulam ati bhīṣaṇam śruti hṛdaya vidāraṇam 
SA_T09_ajm_u-2075	samudradhvanim aśrauṣuḥ /	samudra dhvanim aśrauṣuḥ 
SA_T09_ajm_u-2076	śrutvā ca saṃtrāsavaśagāḥ sphuranmanasaḥ sahasaivotthāya samantato 'nuvilokayanto	śrutvā ca saṃtrāsa vaśa gāḥ sphurat manasaḥ sahasā evā utthāya samantataḥ 
SA_T09_ajm_u-2077	dadṛśuḥ prapāta iva śvabhra iva ca mahāntaṃ tam udakaughaṃ nipatantam dṛṣṭvā ca paramabhayavihvalāḥ	dadṛśuḥ prapāte iva śvabhre iva ca mahāntam tam udaka ogham nipatantam dṛṣṭvā ca parama bhaya vihvalāḥ 
SA_T09_ajm_u-2078	supāragam upetyocuḥ /	supāragam upetya ūcuḥ 
SA_T09_ajm_u-2079	nirbhindann iva naḥ śrutīḥ pratibhayaś cetāṃsi mathnann iva kruddhasyeva saritpater dhvanir ayaṃ dūrād api śrūyate /	nirbhindan iva naḥ śrutīḥ pratibhayaḥ cetāṃsi mathnan iva kruddhasya iva saritpateḥ dhvaniḥ ayam dūrāt api śrūyate 
SA_T09_ajm_u-2080	bhīme śvabhra ivāgrataś ca nipataty etat samagraṃ jalaṃ tat ko 'sāv udadhiḥ kim atra ca paraṃ kṛtyaṃ bhavān manyate // AJm_14.22 //	bhīme śvabhraḥ iva agratas ca nipatati etat samagram jalam tat kaḥ sau udadhiḥ kim atra ca param kṛtyam bhavān manyate 
SA_T09_ajm_u-2081	atha sa mahātmā sasaṃbhramaḥ kaṣṭaṃ kaṣṭam ity uktvā samudram ālokayann uvāca /	atha sa mahātmā sa saṃbhramaḥ kaṣṭam kaṣṭam iti uktvā samudram ālokayan uvāca 
SA_T09_ajm_u-2082	yat prāpya na nivartante mṛtyor mukham ivāmukham /	yat prāpya na nivartante mṛtyoḥ mukham iva amukham 
SA_T09_ajm_u-2083	aśivaṃ samupetāḥ smas tad etad vaḍabāmukham // AJm_14.23 //	aśivam samupetāḥ smaḥ tat etat vaḍabāmukham 
SA_T09_ajm_u-2084	tad upaśrutya te vāṇijakā vaḍabāmukham upetā vayam iti tyaktajīvitāśā maraṇabhayaviklavībhūtamanasaḥ	tat upaśrutya te vāṇijakāḥ vaḍabāmukham upetāḥ vayam iti tyakta jīvita āśāḥ maraṇa bhaya viklavībhūta manasaḥ 
SA_T09_ajm_u-2085	sasvaraṃ ruruduḥ ke cid vilepur atha cukruśuḥ /	sa svaram ruruduḥ ke cid vilepuḥ atha cukruśuḥ 
SA_T09_ajm_u-2086	na kiṃ cit pratyapadyanta ke cit trāsavicetasaḥ // AJm_14.24 //	na kim cit pratyapadyanta ke cid trāsa vicetasaḥ 
SA_T09_ajm_u-2087	viśeṣataḥ ke cid abhipraṇemur devendram ārtiprahitair manobhiḥ /	viśeṣataḥ ke cid abhipraṇemuḥ devendram ārti prahitaiḥ manobhiḥ 
SA_T09_ajm_u-2088	ādityarudrāśvimarudvasūṃś ca prapedire sāgaram eva cānye // AJm_14.25 //	āditya rudra aśvi marut vasūn ca prapedire sāgaram eva ca anye 
SA_T09_ajm_u-2089	jepuś ca mantrān apare vicitrān anye tu devīṃ vidhivat praṇemuḥ /	jepuḥ ca mantrān apare vicitrān anye tu devīm vidhivat praṇemuḥ 
SA_T09_ajm_u-2090	supāragaṃ ke cid upetya tat tad viceṣṭamānāḥ karuṇaṃ vilepuḥ // AJm_14.26 //	supāragam ke cid upetya tat tat viceṣṭamānāḥ karuṇam vilepuḥ 
SA_T09_ajm_u-2091	āpadgatatrāsaharasya nityaṃ parānukampāguṇasaṃbhṛtasya /	āpad gata trāsa harasya nityam para anukampā guṇa saṃbhṛtasya 
SA_T09_ajm_u-2092	ayaṃ prabhāvātiśayasya tasya tavābhyupeto viniyogakālaḥ // AJm_14.27 //	ayam prabhāva atiśayasya tasya tava abhyupetaḥ viniyoga kālaḥ 
SA_T09_ajm_u-2093	ārtān anāthāñ charaṇāgatān nas tvaṃ trātum āvarjaya dhīra cetaḥ /	ārtān anāthām śaraṇa āgatān naḥ tvam trātum āvarjaya dhīra cetaḥ 
SA_T09_ajm_u-2094	ayaṃ hi kopād vaḍabāmukhena cikīrṣati grāsam ivārṇavo 'smān // AJm_14.28 //	ayam hi kopāt vaḍabāmukhena cikīrṣati grāsam iva arṇavaḥ smān 
SA_T09_ajm_u-2095	nopekṣituṃ yuktam ayaṃ janas te vipadyamānaḥ salilaughamadhye /	nā upekṣitum yuktam ayam janaḥ te vipadyamānaḥ salila ogha madhye 
SA_T09_ajm_u-2096	nājñāṃ tavātyeti mahāsamudras tad vāryatām apraśamo 'yam asya // AJm_14.29 //	na ājñām tava atyeti mahā samudraḥ tat vāryatām apraśamaḥ yam asya 
SA_T09_ajm_u-2097	atha sa mahātmā mahatyā karuṇayā samāpīḍyamānahṛdayas tān vāṇijakān vyavasthāpayann uvāca /	atha sa mahātmā mahatyā karuṇayā samāpīḍyamāna hṛdayaḥ tān vāṇijakān vyavasthāpayan uvāca 
SA_T09_ajm_u-2098	asty atrāpi naḥ kaś cit pratīkāravidhiḥ pratibhāti /	asti atrā api naḥ kaḥ cit pratīkāra vidhiḥ pratibhāti 
SA_T09_ajm_u-2099	taṃ tāvat prayokṣye yato muhūrtaṃ dhīrās tāvad bhavantu bhavanta iti //	tam tāvat prayokṣye yatas muhūrtam dhīrāḥ tāvat bhavantu bhavantaḥ iti 
SA_T09_ajm_u-2100	atha te vāṇijakā asty atrāpi pratīkāra ity āśayā samupastambhitadhairyās tadavahitamanasas tūṣṇīṃbabhūvuḥ //	atha te vāṇijakāḥ asti atra api pratīkāraḥ iti āśayā samupastambhita dhairyāḥ tad avahita manasaḥ tūṣṇīṃbabhūvuḥ 
SA_T09_ajm_u-2101	atha supārago bodhisattva ekāṃsam uttarāsaṅgaṃ kṛtvā dakṣiṇena jānumaṇḍalenādhiṣṭhāya nāvaṃ samāvarjitasarvabhāvaḥ praṇamya tathāgatebhyas  #	atha supāragaḥ bodhisattvaḥ eka aṃsam uttarāsaṅgam kṛtvā dakṣiṇena jānu maṇḍalena adhiṣṭhāya nāvam samāvarjita sarva bhāvaḥ praṇamya tathāgatebhyaḥ 
SA_T09_ajm_u-2102	tān sāṃyātrikān āmantrayate sma /	tān sāṃyātrikān āmantrayate sma 
SA_T09_ajm_u-2103	śṛṇvantv atrabhavantaḥ sāṃyātrikāḥ salilanidhivyomāśrayāś ca devatāviśeṣāḥ /	śṛṇvantu atrabhavantaḥ sāṃyātrikāḥ salilanidhi vyoma āśrayāḥ ca devatā viśeṣāḥ 
SA_T09_ajm_u-2104	smarāmi yata ātmānaṃ yataḥ prāpto 'smi vijñatām /	smarāmi yatas ātmānam yatas prāptaḥ smi vijña tām 
SA_T09_ajm_u-2105	nābhijānāmi saṃcintya prāṇinaṃ hiṃsituṃ kva cit // AJm_14.30 //	na abhijānāmi saṃcintya prāṇinam hiṃsitum kva cit 
SA_T09_ajm_u-2106	anena satyavākyena mama puṇyabalena ca /	anena satya vākyena mama puṇya balena ca 
SA_T09_ajm_u-2107	vaḍabāmukham aprāpya svasti naur vinivartatām // AJm_14.31 //	vaḍabāmukham a prāpya svasti nauḥ vinivartatām 
SA_T09_ajm_u-2108	atha tasya mahātmanaḥ satyādhiṣṭhānaprabhāvāt puṇyatejasā ca saha salilajavena sa māruto vyāvartamānas tāṃ nāvaṃ vinivartayām āsa /	atha tasya mahātmanaḥ satya adhiṣṭhāna prabhāvāt puṇya tejasā ca saha salila javena sa mārutaḥ vyāvartamānaḥ tām nāvam vinivartayām āsa 
SA_T09_ajm_u-2109	nivṛttāṃ tu tāṃ nāvam abhisamīkṣya te vāṇijakāḥ paramavismayapraharṣoddhatamānasā nivṛttā nivṛttā naur iti praṇāmasabhājanapuraḥsaraṃ supāragāya  #	nivṛttām tu tām nāvam abhisamīkṣya te vāṇijakāḥ parama vismaya praharṣa uddhata mānasāḥ nivṛttā nivṛttā nauḥ iti praṇāma sabhājana puraḥsaram supāragāya 
SA_T09_ajm_u-2110	nyavedayanta //	nyavedayanta 
SA_T09_ajm_u-2111	atha sa mahātmā tān vāṇijakān uvāca /	atha sa mahātmā tān vāṇijakān uvāca 
SA_T09_ajm_u-2112	sthirībhavantu bhavantaḥ /	sthirībhavantu bhavantaḥ 
SA_T09_ajm_u-2113	śīghram āropyantāṃ śītāni /	śīghram āropyantām śītāni 
SA_T09_ajm_u-2114	iti ca tena samādiṣṭāḥ pramodād udbhūtabalotsāhās te tadadhikṛtās tathā cakruḥ /	iti ca tena samādiṣṭāḥ pramodāt udbhūta bala utsāhāḥ te tad adhikṛtāḥ tathā cakruḥ 
SA_T09_ajm_u-2115	atha muditajanaprahāsanādā pravitatapāṇḍaraśītacārupakṣā /	atha mudita jana prahāsa nādā pravitata pāṇḍara śīta cāru pakṣā 
SA_T09_ajm_u-2116	salilanidhigatā rarāja sā naur gatajalade nabhasīva rājahaṃsī // AJm_14.32 //	salilanidhi gatā rarāja sā nauḥ gata jalade nabhasi iva rājahaṃsī 
SA_T09_ajm_u-2117	nivṛttāyāṃ tu tasyām anukūlasalilamārutāyāṃ vimānalīlayā svecchayaivābhiprayātāyāṃ	nivṛttāyām tu tasyām anukūla salila mārutāyām vimāna līlayā sva icchayā eva abhiprayātāyām 
SA_T09_ajm_u-2118	nāvi nātiśyāmībhūtasaṃdhyāṅgarāgāsu pravitanyamānatamovitānāsv ālakṣyanakṣatrabhūṣaṇāsu	nāvi na atiśyāmībhūta saṃdhyā aṅga rāgāsu pravitanyamāna tamaḥ vitānāsu ālakṣya nakṣatra bhūṣaṇāsu 
SA_T09_ajm_u-2119	dikṣu kiṃ cid avaśeṣaprabhe divasakaramārge pravṛtte kṣaṇadādhikāre supāragas tān vāṇijakān uvāca /	dikṣu kim cit avaśeṣa prabhe divasakara mārge pravṛtte kṣaṇadā adhikāre supāragaḥ tān vāṇijakān uvāca 
SA_T09_ajm_u-2120	bhoḥ sārthavāhā nalamāliprabhṛtibhyo yathādṛṣṭebhyaḥ samudrebhyo vālikāpāṣāṇā vahanam āropyantāṃ yāvat sahate /	bhoḥ sārthavāhāḥ nala māli prabhṛtibhyaḥ yathā dṛṣṭebhyaḥ samudrebhyaḥ vālikā pāṣāṇāḥ vahanam āropyantām yāvat sahate 
SA_T09_ajm_u-2121	evam idaṃ yānapātraṃ nirghātabharākrāntaṃ na ca pārśvāni dāsyati /	evam idam yānapātram nirghāta bhara ākrāntam na ca pārśvāni dāsyati 
SA_T09_ajm_u-2122	maṅgalasaṃmatāś caite vālikāpāṣāṇā niyataṃ lābhasiddhaye vo bhaviṣyantīti //	maṅgala saṃmatāḥ ca ete vālikā pāṣāṇāḥ niyatam lābha siddhaye vaḥ bhaviṣyanti iti 
SA_T09_ajm_u-2123	te supāragapremabahumānāvarjitamatibhir devatābhir anupradarśitebhyaḥ sthalebhya ādāya vālikāpāṣāṇabuddhyā vaiḍūryādīni ratnāni vahanam āropayām  #	te supāraga prema bahu māna āvarjita matibhiḥ devatābhiḥ anupradarśitebhyaḥ sthalebhyaḥ ādāya vālikā pāṣāṇa buddhyā vaiḍūrya ādīni ratnāni vahanam āropayām 
SA_T09_ajm_u-2124	āsuḥ //	āsuḥ 
SA_T09_ajm_u-2125	tenaiva caikarātreṇa sā naur bharukaccham upajagāma //	tena eva ca eka rātreṇa sā nauḥ bharukaccham upajagāma 
SA_T09_ajm_u-2126	atha prabhāte rajatendranīlavaiḍūryahemapratipūrṇanaukāḥ /	atha prabhāte rajata indranīla vaiḍūrya hema pratipūrṇa naukāḥ 
SA_T09_ajm_u-2127	svadeśatīrāntam upāgatās te prītyā tam ānarcur udīrṇaharṣāḥ // AJm_14.33 //	sva deśa tīra antam upāgatāḥ te prītyā tam ānarcuḥ udīrṇa harṣāḥ 
SA_T09_ajm_u-2128	tad evaṃ dharmāśrayaṃ satyavacanam apy āpadaṃ nudati prāg eva tatphalam iti dharmānuvartinā bhavitavyam //	tat evam dharma āśrayam satya vacanam api āpadam nudati prāk eva tad phalam iti dharma anuvartinā bhavitavyam 
SA_T09_ajm_u-2129	kalyāṇamitrāśrayavarṇe 'pi vācyam evaṃ kalyāṇamitrāśritāḥ śreyaḥ prāpnuvantīti //	kalyāṇa mitra āśraya varṇe vācyam evam kalyāṇa mitra āśritāḥ śreyaḥ prāpnuvanti iti 
SA_T09_ajm_u-2130	supāragajātakaṃ caturdaśam //	supāraga jātakam caturdaśam 
SA_T09_ajm_u-2131	15. Matsyajātakam	matsya jātakam 
SA_T09_ajm_u-2132	śīlavatām ihaivābhiprāyāḥ kalyāṇāḥ samṛdhyanti prāg eva paratreti śīlaviśuddhau prayatitavyam //	śīlavatām iha eva abhiprāyāḥ kalyāṇāḥ samṛdhyanti prāk eva paratra iti śīla viśuddhau prayatitavyam 
SA_T09_ajm_u-2133	tadyathānuśrūyate /	tat yathā anuśrūyate 
SA_T09_ajm_u-2134	bodhisattvaḥ kila kasmiṃś cin nātimahati kahlāratāmarasakamalakuvalayavibhūṣitarucirasalile	bodhisattvaḥ kila kasmin cit na ati mahati kahlāra tāmarasa kamala kuvalaya vibhūṣita rucira salile 
SA_T09_ajm_u-2135	haṃsakāraṇḍavacakravākamithunopaśobhite tīrāntaruhatarukusumāvakīrṇe sarasi matsyādhipatir babhūva /	haṃsa kāraṇḍava cakravāka mithuna upaśobhite tīra antaruha taru kusuma avakīrṇe sarasi matsya adhipatiḥ babhūva 
SA_T09_ajm_u-2136	svabhyastabhāvāc ca bahuṣu janmāntareṣu parārthacaryāyās tatrastho 'pi parahitasukhopapādanasavyāpāro babhūva /	su abhyasta bhāvāt ca bahuṣu janmāntareṣu para artha caryāyāḥ tatrasthaḥ u pi para hita sukha upapādana sa vyāpāraḥ babhūva 
SA_T09_ajm_u-2137	abhyāsayogād dhi śubhāśubhāni karmāṇi sātmy eva bhavanti puṃsām /	abhyāsa yogāt hi śubha aśubhāni karmāṇi sātmī eva bhavanti puṃsām 
SA_T09_ajm_u-2138	tathāvidhāny eva yad aprayatnāj janmāntare svapna ivācaranti // AJm_15.1 //	tathāvidhāni eva yat aprayatnāt janmāntare svapne iva ācaranti 
SA_T09_ajm_u-2139	iṣṭānām iva ca sveṣām apatyānām upari niviṣṭahārdo sa mahāsattvas teṣāṃ mīnānāṃ dānapriyavacanārthacaryādikramaiḥ param anugrahaṃ cakāra /	iṣṭānām iva ca sveṣām apatyānām upari niviṣṭa hārdaḥ sa mahāsattvaḥ teṣām mīnānām dāna priya vacana artha caryā ādi kramaiḥ param anugraham cakāra 
SA_T09_ajm_u-2140	anyonyahiṃsāpraṇayaṃ niyacchan parasparaprema vivardhayaṃś ca /	anyonya hiṃsā praṇayam niyacchan paraspara prema vivardhayan ca 
SA_T09_ajm_u-2141	yogād upāyajñatayā ca teṣāṃ vismārayām āsa sa matsyavṛttam // AJm_15.2 //	yogāt upāya jña tayā ca teṣām vismārayām āsa sa matsya vṛttam 
SA_T09_ajm_u-2142	tat tena samyak paripālyamānaṃ vṛddhiṃ parāṃ mīnakulaṃ jagāma /	tat tena samyak paripālyamānam vṛddhim parām mīna kulam jagāma 
SA_T09_ajm_u-2143	puraṃ vinirmuktam ivopasargair nyāyapravṛttena narādhipena // AJm_15.3 //	puram vinirmuktam iva upasargaiḥ nyāya pravṛttena narādhipena 
SA_T09_ajm_u-2144	atha kadā cit sattvānāṃ bhāgyasaṃpadvaikalyāt pramādāc ca varṣādhikṛtānāṃ devaputrāṇāṃ na samyag devo vavarṣa /	atha kadā cit sattvānām bhāgya saṃpad vaikalyāt pramādāt ca varṣa adhikṛtānām deva putrāṇām na samyak devaḥ vavarṣa 
SA_T09_ajm_u-2145	asamyag varṣiṇi ca deve tat saraḥ phullakadambakusumagaureṇa navasalilena na yathāpūrvam āpupūre /	asamyak varṣiṇi ca deve tat saraḥ phulla kadamba kusuma gaureṇa nava salilena na yathāpūrvam āpupūre 
SA_T09_ajm_u-2146	krameṇa copagate nidāghasamaye paṭutaradīptibhiḥ khedālasagatibhir iva ca dinakarakiraṇais	krameṇa ca upagate nidāgha samaye paṭutara dīptibhiḥ kheda alasa gatibhiḥ iva ca dinakara kiraṇaiḥ 
SA_T09_ajm_u-2147	tadabhitaptayā ca dharaṇyā jvālānugateneva ca hlādābhilāṣiṇā mārutena tarṣavaśād	tad abhitaptayā ca dharaṇyā jvālā anugatena iva ca hlāda abhilāṣiṇā mārutena tarṣa vaśāt 
SA_T09_ajm_u-2148	iva pratyaham āpīyamānaṃ tat saraḥ palvalībabhūva /	iva pratyaham āpīyamānam tat saraḥ palvalībabhūva 
SA_T09_ajm_u-2149	nidāghakālajvalito vivasvāñ jvālāvakarṣīva paṭuś ca vāyuḥ /	nidāgha kāla jvalitaḥ vivasvān jvālā avakarṣī iva paṭuḥ ca vāyuḥ 
SA_T09_ajm_u-2150	jvarāturevāśiśirā ca bhūmis toyāni roṣād iva śoṣayanti // AJm_15.4 //	jvara āturā iva aśiśirā ca bhūmiḥ toyāni roṣāt iva śoṣayanti 
SA_T09_ajm_u-2151	atha bodhisattvo vāyasagaṇair api pratarkyamāṇaṃ prāg eva salilatīrāntacāribhiḥ pakṣigaṇair	atha bodhisattvaḥ vāyasa gaṇaiḥ api pratarkyamāṇam prāk eva salila tīra anta cāribhiḥ pakṣi gaṇaiḥ 
SA_T09_ajm_u-2152	viṣādadainyavaśagaṃ vispanditamātraparāyaṇaṃ mīnakulam avekṣya karuṇāyamāṇaś cintām āpede /	viṣāda dainya vaśagam vispandita mātra parāyaṇam mīna kulam avekṣya karuṇāyamāṇaḥ cintām āpede 
SA_T09_ajm_u-2153	kaṣṭā bateyam āpad āpatitā mīnānām /	kaṣṭā bata iyam āpad āpatitā mīnānām 
SA_T09_ajm_u-2154	pratyahaṃ kṣīyate toyaṃ spardhamānam ivāyuṣā /	pratyaham kṣīyate toyam spardhamānam iva āyuṣā 
SA_T09_ajm_u-2155	adyāpi ca cireṇaiva lakṣyate jaladāgamaḥ // AJm_15.5 //	adyā api ca cireṇa eva lakṣyate jalada āgamaḥ 
SA_T09_ajm_u-2156	apayānakramo nāsti netāpy anyatra ko bhavet /	apayāna kramaḥ nā asti netā api anyatra kaḥ bhavet 
SA_T09_ajm_u-2157	asmadvyasanasaṃhṛṣṭāḥ samāyānti ca no dviṣaḥ // AJm_15.6 //	asmad vyasana saṃhṛṣṭāḥ samāyānti ca naḥ dviṣaḥ 
SA_T09_ajm_u-2158	asya niḥsaṃśayam ime toyaśeṣasya saṃkṣayāt /	asya niḥsaṃśayam ime toya śeṣasya saṃkṣayāt 
SA_T09_ajm_u-2159	sphuranto bhakṣayiṣyante śatrubhir mama paśyataḥ // AJm_15.7 //	sphurantaḥ bhakṣayiṣyante śatrubhiḥ mama paśyataḥ 
SA_T09_ajm_u-2160	tat kim atra prāptakālaṃ syād iti vimṛśan sa mahātmā satyādhiṣṭhānam ekam ārtāyanaṃ dadarśa /	tat kim atra prāpta kālam syāt iti vimṛśan sa mahātmā satya adhiṣṭhānam ekam ārtāyanam dadarśa 
SA_T09_ajm_u-2161	karuṇayā ca samāpīḍyamānahṛdayo dīrgham uṣṇam abhiniśvasya nabhaḥ samullokayann uvāca /	karuṇayā ca samāpīḍyamāna hṛdayaḥ dīrgham uṣṇam abhiniśvasya nabhaḥ samullokayan uvāca 
SA_T09_ajm_u-2162	smarāmi na prāṇivadhaṃ yathāhaṃ saṃcintya kṛcchre parame 'pi kartum /	smarāmi na prāṇi vadham yathā aham saṃcintya kṛcchre parame kartum 
SA_T09_ajm_u-2163	anena satyena sarāṃsi toyair āpūrayan varṣatu devarājaḥ // AJm_15.8 //	anena satyena sarāṃsi toyaiḥ āpūrayan varṣatu devarājaḥ 
SA_T09_ajm_u-2164	atha tasya mahātmanaḥ puṇyopacayaguṇāt satyādhiṣṭhānabalāt tadabhiprasāditadevanāgayakṣānubhāvāc	atha tasya mahātmanaḥ puṇya upacaya guṇāt satya adhiṣṭhāna balāt tad abhiprasādita deva nāga yakṣa anubhāvāt 
SA_T09_ajm_u-2165	ca samantatas toyāvalambibimbā gambhīramadhuranirghoṣā vidyullatālaṃkṛtā nīlavipulaśikharā	ca samantataḥ toya avalambi bimbā gambhīra madhura nirghoṣā vidyut latā alaṃkṛtā nīla vipula śikharā 
SA_T09_ajm_u-2166	vijṛmbhamāṇā iva pravisarpibhiḥ śikharabhujaiḥ pariṣvajyamānā iva cānyonyam akālameghāḥ	vijṛmbhamāṇāḥ iva pravisarpibhiḥ śikhara bhujaiḥ pariṣvajyamānāḥ iva ca anyonyam akāla meghāḥ 
SA_T09_ajm_u-2167	kālameghāḥ prādurabhavan /	kāla meghāḥ prādurabhavan 
SA_T09_ajm_u-2168	diśāṃ pramiṇvanta iva prayāmaṃ śṛṅgair vitanvanta ivāndhakāram /	diśām pramiṇvantaḥ iva prayāmam śṛṅgaiḥ vitanvantaḥ iva andhakāram 
SA_T09_ajm_u-2169	nabhastalādarśagatā virejuś chāyā girīṇām iva kālameghāḥ // AJm_15.9 //	nabhastala ādarśa gatāḥ virejuḥ chāyāḥ girīṇām iva kāla meghāḥ 
SA_T09_ajm_u-2170	saṃsaktakekaiḥ śikhibhiḥ prahṛṣṭaiḥ saṃstūyamānā iva nṛttacitraiḥ /	saṃsakta kekaiḥ śikhibhiḥ prahṛṣṭaiḥ saṃstūyamānāḥ iva nṛtta citraiḥ 
SA_T09_ajm_u-2171	prasaktamandrastanitā virejur dhīraprahāsā iva te ghanaughāḥ // AJm_15.10 //	prasakta mandra stanitāḥ virejuḥ dhīra prahāsāḥ iva te ghana oghāḥ 
SA_T09_ajm_u-2172	muktā vimuktā iva tair vimuktā dhārā nipetuḥ praśaśāma reṇuḥ /	muktāḥ vimuktāḥ iva taiḥ vimuktāḥ dhārāḥ nipetuḥ praśaśāma reṇuḥ 
SA_T09_ajm_u-2173	gandhaś cacārānibhṛto dharaṇyāṃ vikīryamāṇo jaladānilena // AJm_15.11 //	gandhaḥ cacāra a nibhṛtaḥ dharaṇyām vikīryamāṇaḥ jalada anilena 
SA_T09_ajm_u-2174	nidāghasaṃparkavivardhito 'pi tirobabhūvārkakaraprabhāvaḥ /	nidāgha saṃparka vivardhitaḥ pi tirobabhūva arka kara prabhāvaḥ 
SA_T09_ajm_u-2175	phenāvalīvyākulamekhalāni toyāni nimnābhimukhāni sasruḥ // AJm_15.12 //	phena āvalī vyākula mekhalāni toyāni nimna abhimukhāni sasruḥ 
SA_T09_ajm_u-2176	muhur muhuḥ kāñcanapiñjarābhir bhābhir digantān anurañjayantī /	muhur muhur kāñcana piñjarābhiḥ bhābhiḥ diś antān anurañjayantī 
SA_T09_ajm_u-2177	payodatūryasvanalabdhaharṣā vidyullatā nṛttam ivācacāra // AJm_15.13 //	payoda tūrya svana labdha harṣā vidyut latā nṛttam iva ācacāra 
SA_T09_ajm_u-2178	atha bodhisattvaḥ samantato 'bhiprasṛtair āpāṇḍubhiḥ salilapravāhair āpūryamāṇe sarasi	atha bodhisattvaḥ samantataḥ bhiprasṛtaiḥ āpāṇḍubhiḥ salila pravāhaiḥ āpūryamāṇe sarasi 
SA_T09_ajm_u-2179	dhārānipātasamakālam eva vidrute vāyasādye pakṣigaṇe pratilabdhajīvitāśe pramudite	dhārā nipāta sama kālam eva vidrute vāyasa ādye pakṣi gaṇe pratilabdha jīvita āśe pramudite 
SA_T09_ajm_u-2180	mīnagaṇe prītyābhisāryamāṇahṛdayo varṣanivṛttisāśaṅkaḥ punaḥ punaḥ parjanyam ābabhāṣe /	mīna gaṇe prītyā abhisāryamāṇa hṛdayaḥ varṣa nivṛtti sa āśaṅkaḥ punar punar parjanyam ābabhāṣe 
SA_T09_ajm_u-2181	udgarja parjanya gabhīradhīraṃ pramodam udvāsaya vāyasānām /	udgarja parjanya gabhīra dhīram pramodam udvāsaya vāyasānām 
SA_T09_ajm_u-2182	ratnāyamānāni payāṃsi varṣan saṃsaktavidyujjvalitadyutīni // AJm_15.14 //	ratnāyamānāni payāṃsi varṣan saṃsakta vidyut jvalita dyutīni 
SA_T09_ajm_u-2183	tad upaśrutya śakro devānām indraḥ paramavismitamanāḥ sākṣād abhigamyainam abhisaṃrādhayann uvāca /	tat upaśrutya śakraḥ devānām indraḥ parama vismita manāḥ sākṣāt abhigamya enam abhisaṃrādhayan uvāca 
SA_T09_ajm_u-2184	tavaiva khalv eṣa mahānubhāva matsyendra satyātiśayaprabhāvaḥ /	tava eva khalu eṣa mahā anubhāva matsya indra satya atiśaya prabhāvaḥ 
SA_T09_ajm_u-2185	āvarjitā yat kalaśā iveme kṣaranti ramyastanitāḥ payodāḥ // AJm_15.15 //	āvarjitāḥ yat kalaśāḥ iva ime kṣaranti ramya stanitāḥ payodāḥ 
SA_T09_ajm_u-2186	mahatpramādaskhalitaṃ tv idaṃ me yan nāma kṛtyeṣu bhavadvidhānām /	mahat pramāda skhalitam tu idam me yat nāma kṛtyeṣu bhavadvidhānām 
SA_T09_ajm_u-2187	lokārtham abhyutthitamānasānāṃ vyāpārayogaṃ na samabhyupaimi // AJm_15.16 //	loka artham abhyutthita mānasānām vyāpāra yogam na samabhyupaimi 
SA_T09_ajm_u-2188	cintāṃ kṛthā mā tad ataḥ paraṃ tvaṃ satāṃ hi kṛtyodvahane 'smi dhuryaḥ /	cintām kṛthāḥ mā tat atas param tvam satām hi kṛtyā udvahane smi dhuryaḥ 
SA_T09_ajm_u-2189	deśo 'py ayaṃ tvadguṇasaṃśrayeṇa na bhūya evaṃ bhavitārtivaśyaḥ // AJm_15.17 //	deśaḥ pi ayam tvad guṇa saṃśrayeṇa na bhūyas evam bhavitā ārti vaśyaḥ 
SA_T09_ajm_u-2190	ity evaṃ priyavacanair abhisaṃrādhya tatraivāntardadhe /	iti evam priya vacanaiḥ abhisaṃrādhya tatra eva antardadhe 
SA_T09_ajm_u-2191	tac ca saraḥ parāṃ toyasamṛddhim avāpa //	tat ca saraḥ parām toya samṛddhim avāpa 
SA_T09_ajm_u-2192	tad evaṃ śīlavatām ihaivābhiprāyāḥ kalyāṇāḥ samṛdhyanti prāg eva paratreti śīlaviśuddhau prayatitavyam iti //	tat evam śīlavatām iha eva abhiprāyāḥ kalyāṇāḥ samṛdhyanti prāk eva paratra iti śīla viśuddhau prayatitavyam iti 
SA_T09_ajm_u-2193	matsyajātakaṃ pañcadaśam //	matsya jātakam pañcadaśam 
