segmentnr	original	analyzed
SA_GV01_rv_hn03u-0	Ṛgveda 3	ṛgveda 
SA_GV01_rv_hn03u-1	RV_3,001.01a somasya mā tavasaṃ vakṣy agne vahniṃ cakartha vidathe yajadhyai /	somasya mā tavasam vakṣi agne vahnim cakartha vidathe yajadhyai 
SA_GV01_rv_hn03u-2	RV_3,001.01c devāṃ acchā dīdyad yuñje adriṃ śamāye agne tanvaṃ juṣasva //	devām acchā dīdyat yuñje adrim śamāye agne tanvam juṣasva 
SA_GV01_rv_hn03u-3	RV_3,001.02a prāñcaṃ yajñaṃ cakṛma vardhatāṃ gīḥ samidbhir agniṃ namasā duvasyan /	prāñcam yajñam cakṛma vardhatām gīḥ samidbhiḥ agnim namasā duvasyan 
SA_GV01_rv_hn03u-4	RV_3,001.02c divaḥ śaśāsur vidathā kavīnāṃ gṛtsāya cit tavase gātum īṣuḥ //	divaḥ śaśāsuḥ vidathā kavīnām gṛtsāya cit tavase gātum īṣuḥ 
SA_GV01_rv_hn03u-5	RV_3,001.03a mayo dadhe medhiraḥ pūtadakṣo divaḥ subandhur januṣā pṛthivyāḥ /	mayaḥ dadhe medhiraḥ pūta dakṣaḥ divaḥ su bandhuḥ januṣā pṛthivyāḥ 
SA_GV01_rv_hn03u-6	RV_3,001.03c avindann u darśatam apsv antar devāso agnim apasi svasṝṇām //	avindan u darśatam apsu antar devāsaḥ agnim apasi svasṝṇām 
SA_GV01_rv_hn03u-7	RV_3,001.04a avardhayan subhagaṃ sapta yahvīḥ śvetaṃ jajñānam aruṣam mahitvā /	avardhayan subhagam sapta yahvīḥ śvetam jajñānam aruṣam mahitvā 
SA_GV01_rv_hn03u-8	RV_3,001.04c śiśuṃ na jātam abhy ārur aśvā devāso agniṃ janiman vapuṣyan //	śiśum na jātam abhī āruḥ aśvāḥ devāsaḥ agnim janiman vapuṣyan 
SA_GV01_rv_hn03u-9	RV_3,001.05a śukrebhir aṅgai raja ātatanvān kratum punānaḥ kavibhiḥ pavitraiḥ /	śukrebhiḥ aṅgaiḥ rajaḥ ātatanvān kratum punānaḥ kavibhiḥ pavitraiḥ 
SA_GV01_rv_hn03u-10	RV_3,001.05c śocir vasānaḥ pary āyur apāṃ śriyo mimīte bṛhatīr anūnāḥ //	śociḥ vasānaḥ pari āyuḥ apām śriyaḥ mimīte bṛhatīḥ anūnāḥ 
SA_GV01_rv_hn03u-11	RV_3,001.06a vavrājā sīm anadatīr adabdhā divo yahvīr avasānā anagnāḥ /	vavrāja sīm a nadatīḥ adabdhāḥ divaḥ yahvīḥ avasānāḥ anagnāḥ 
SA_GV01_rv_hn03u-12	RV_3,001.06c sanā atra yuvatayaḥ sayonīr ekaṃ garbhaṃ dadhire sapta vāṇīḥ //	sanāḥ atra yuvatayaḥ sayonīḥ ekam garbham dadhire sapta vāṇīḥ 
SA_GV01_rv_hn03u-13	RV_3,001.07a stīrṇā asya saṃhato viśvarūpā ghṛtasya yonau sravathe madhūnām /	stīrṇāḥ asya saṃhataḥ viśva rūpāḥ ghṛtasya yonau sravathe madhūnām 
SA_GV01_rv_hn03u-14	RV_3,001.07c asthur atra dhenavaḥ pinvamānā mahī dasmasya mātarā samīcī //	asthuḥ atra dhenavaḥ pinvamānāḥ mahī dasmasya mātarā samīcī 
SA_GV01_rv_hn03u-15	RV_3,001.08a babhrāṇaḥ sūno sahaso vy adyaud dadhānaḥ śukrā rabhasā vapūṃṣi /	babhrāṇaḥ sūno sahasaḥ vi adyaut dadhānaḥ śukrā rabhasā vapūṃṣi 
SA_GV01_rv_hn03u-16	RV_3,001.08c ścotanti dhārā madhuno ghṛtasya vṛṣā yatra vāvṛdhe kāvyena //	ścotanti dhārāḥ madhunaḥ ghṛtasya vṛṣā yatra vāvṛdhe kāvyena 
SA_GV01_rv_hn03u-17	RV_3,001.09a pituś cid ūdhar januṣā viveda vy asya dhārā asṛjad vi dhenāḥ /	pituḥ cit ūdhar januṣā viveda vi asya dhārāḥ asṛjat vi dhenāḥ 
SA_GV01_rv_hn03u-18	RV_3,001.09c guhā carantaṃ sakhibhiḥ śivebhir divo yahvībhir na guhā babhūva //	guhā carantam sakhibhiḥ śivebhiḥ divaḥ yahvībhiḥ na guhā babhūva 
SA_GV01_rv_hn03u-19	RV_3,001.10a pituś ca garbhaṃ janituś ca babhre pūrvīr eko adhayat pīpyānāḥ /	pituḥ ca garbham janituḥ ca babhre pūrvīḥ ekaḥ adhayat pīpyānāḥ 
SA_GV01_rv_hn03u-20	RV_3,001.10c vṛṣṇe sapatnī śucaye sabandhū ubhe asmai manuṣye ni pāhi //	vṛṣṇe sapatnī śucaye sabandhū ubhe asmai manuṣye ni pāhi 
SA_GV01_rv_hn03u-21	RV_3,001.11a urau mahāṃ anibādhe vavardhāpo agniṃ yaśasaḥ saṃ hi pūrvīḥ /	urau mahān anibādhe vavardha apaḥ agnim yaśasaḥ sam hi pūrvīḥ 
SA_GV01_rv_hn03u-22	RV_3,001.11c ṛtasya yonāv aśayad damūnā jāmīnām agnir apasi svasṝṇām //	ṛtasya yonau aśayat damūnāḥ jāmīnām agniḥ apasi svasṝṇām 
SA_GV01_rv_hn03u-23	RV_3,001.12a akro na babhriḥ samithe mahīnāṃ didṛkṣeyaḥ sūnave bhāṛjīkaḥ /	akraḥ na babhriḥ samithe mahīnām didṛkṣeyaḥ sūnave bhāṛjīkaḥ 
SA_GV01_rv_hn03u-24	RV_3,001.12c ud usriyā janitā yo jajānāpāṃ garbho nṛtamo yahvo agniḥ //	ud usriyāḥ janitā yaḥ jajāna apām garbhaḥ nṛtamaḥ yahvaḥ agniḥ 
SA_GV01_rv_hn03u-25	RV_3,001.13a apāṃ garbhaṃ darśatam oṣadhīnāṃ vanā jajāna subhagā virūpam /	apām garbham darśatam oṣadhīnām vanā jajāna subhagā virūpam 
SA_GV01_rv_hn03u-26	RV_3,001.13c devāsaś cin manasā saṃ hi jagmuḥ paniṣṭhaṃ jātaṃ tavasaṃ duvasyan //	devāsaḥ cit manasā sam hi jagmuḥ paniṣṭham jātam tavasam duvasyan 
SA_GV01_rv_hn03u-27	RV_3,001.14a bṛhanta id bhānavo bhāṛjīkam agniṃ sacanta vidyuto na śukrāḥ /	bṛhantaḥ id bhānavaḥ bhāṛjīkam agnim sacanta vidyutaḥ na śukrāḥ 
SA_GV01_rv_hn03u-28	RV_3,001.14c guheva vṛddhaṃ sadasi sve antar apāra ūrve amṛtaṃ duhānāḥ //	guhā iva vṛddham sadasi sve antar apāre ūrve amṛtam duhānāḥ 
SA_GV01_rv_hn03u-29	RV_3,001.15a īḷe ca tvā yajamāno havirbhir īḷe sakhitvaṃ sumatiṃ nikāmaḥ /	īḍe ca tvā yajamānaḥ havirbhiḥ īḍe sakhi tvam sumatim nikāmaḥ 
SA_GV01_rv_hn03u-30	RV_3,001.15c devair avo mimīhi saṃ jaritre rakṣā ca no damyebhir anīkaiḥ //	devaiḥ avaḥ mimīhi sam jaritre rakṣa ca naḥ damyebhiḥ anīkaiḥ 
SA_GV01_rv_hn03u-31	RV_3,001.16a upakṣetāras tava supraṇīte 'gne viśvāni dhanyā dadhānāḥ /	upakṣetāraḥ tava su praṇīte gne viśvāni dhanyā dadhānāḥ 
SA_GV01_rv_hn03u-32	RV_3,001.16c suretasā śravasā tuñjamānā abhi ṣyāma pṛtanāyūṃr adevān //	su retasā śravasā tuñjamānāḥ abhi syāma pṛtanāyūn adevān 
SA_GV01_rv_hn03u-33	RV_3,001.17a ā devānām abhavaḥ ketur agne mandro viśvāni kāvyāni vidvān /	ā devānām abhavaḥ ketuḥ agne mandraḥ viśvāni kāvyāni vidvān 
SA_GV01_rv_hn03u-34	RV_3,001.17c prati martāṃ avāsayo damūnā anu devān rathiro yāsi sādhan //	prati martām avāsayaḥ damūnāḥ anu devān rathiraḥ yāsi sādhan 
SA_GV01_rv_hn03u-35	RV_3,001.18a ni duroṇe amṛto martyānāṃ rājā sasāda vidathāni sādhan /	ni duroṇe amṛtaḥ martyānām rājā sasāda vidathāni sādhan 
SA_GV01_rv_hn03u-36	RV_3,001.18c ghṛtapratīka urviyā vy adyaud agnir viśvāni kāvyāni vidvān //	ghṛta pratīkaḥ urviyā vi adyaut agniḥ viśvāni kāvyāni vidvān 
SA_GV01_rv_hn03u-37	RV_3,001.19a ā no gahi sakhyebhiḥ śivebhir mahān mahībhir ūtibhiḥ saraṇyan /	ā naḥ gahi sakhyebhiḥ śivebhiḥ mahān mahībhiḥ ūtibhiḥ saraṇyan 
SA_GV01_rv_hn03u-38	RV_3,001.19c asme rayim bahulaṃ saṃtarutraṃ suvācam bhāgaṃ yaśasaṃ kṛdhī naḥ //	asme rayim bahulam saṃtarutram su vācam bhāgam yaśasam kṛdhī naḥ 
SA_GV01_rv_hn03u-39	RV_3,001.20a etā te agne janimā sanāni pra pūrvyāya nūtanāni vocam /	etā te agne janimā sanāni pra pūrvyāya nūtanāni vocam 
SA_GV01_rv_hn03u-40	RV_3,001.20c mahānti vṛṣṇe savanā kṛtemā janmañ-janman nihito jātavedāḥ //	mahānti vṛṣṇe savanā kṛtā imā janman janman nihitaḥ jātavedāḥ 
SA_GV01_rv_hn03u-41	RV_3,001.21a janmañ-janman nihito jātavedā viśvāmitrebhir idhyate ajasraḥ /	janman janman nihitaḥ jātavedāḥ viśvāmitrebhiḥ idhyate ajasraḥ 
SA_GV01_rv_hn03u-42	RV_3,001.21c tasya vayaṃ sumatau yajñiyasyāpi bhadre saumanase syāma //	tasya vayam sumatau yajñiyasya api bhadre saumanase syāma 
SA_GV01_rv_hn03u-43	RV_3,001.22a imaṃ yajñaṃ sahasāvan tvaṃ no devatrā dhehi sukrato rarāṇaḥ /	imam yajñam sahasāvan tvam naḥ devatrā dhehi su krato rarāṇaḥ 
SA_GV01_rv_hn03u-44	RV_3,001.22c pra yaṃsi hotar bṛhatīr iṣo no 'gne mahi draviṇam ā yajasva //	pra yaṃsi hotar bṛhatīḥ iṣaḥ naḥ gne mahi draviṇam ā yajasva 
SA_GV01_rv_hn03u-45	RV_3,001.23a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rv_hn03u-46	RV_3,001.23c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rv_hn03u-47	RV_3,002.01a vaiśvānarāya dhiṣaṇām ṛtāvṛdhe ghṛtaṃ na pūtam agnaye janāmasi /	vaiśvānarāya dhiṣaṇām ṛtāvṛdhe ghṛtam na pūtam agnaye janāmasi 
SA_GV01_rv_hn03u-48	RV_3,002.01c dvitā hotāram manuṣaś ca vāghato dhiyā rathaṃ na kuliśaḥ sam ṛṇvati //	dvitā hotāram manuṣaḥ ca vāghataḥ dhiyā ratham na kuliśaḥ sam ṛṇvati 
SA_GV01_rv_hn03u-49	RV_3,002.02a sa rocayaj januṣā rodasī ubhe sa mātror abhavat putra īḍyaḥ /	sa rocayat januṣā rodasī ubhe sa mātroḥ abhavat putraḥ īḍyaḥ 
SA_GV01_rv_hn03u-50	RV_3,002.02c havyavāḷ agnir ajaraś canohito dūḷabho viśām atithir vibhāvasuḥ //	havyavāṭ agniḥ ajaraḥ canohitaḥ dūḍabhaḥ viśām atithiḥ vibhāvasuḥ 
SA_GV01_rv_hn03u-51	RV_3,002.03a kratvā dakṣasya taruṣo vidharmaṇi devāso agniṃ janayanta cittibhiḥ /	kratvā dakṣasya taruṣaḥ vidharmaṇi devāsaḥ agnim janayanta cittibhiḥ 
SA_GV01_rv_hn03u-52	RV_3,002.03c rurucānam bhānunā jyotiṣā mahām atyaṃ na vājaṃ saniṣyann upa bruve //	rurucānam bhānunā jyotiṣā mahām atyam na vājam saniṣyan upa bruve 
SA_GV01_rv_hn03u-53	RV_3,002.04a ā mandrasya saniṣyanto vareṇyaṃ vṛṇīmahe ahrayaṃ vājam ṛgmiyam /	ā mandrasya saniṣyantaḥ vareṇyam vṛṇīmahe ahrayam vājam ṛgmiyam 
SA_GV01_rv_hn03u-54	RV_3,002.04c rātim bhṛgūṇām uśijaṃ kavikratum agniṃ rājantaṃ divyena śociṣā //	rātim bhṛgūṇām uśijam kavi kratum agnim rājantam divyena śociṣā 
SA_GV01_rv_hn03u-55	RV_3,002.05a agniṃ sumnāya dadhire puro janā vājaśravasam iha vṛktabarhiṣaḥ /	agnim sumnāya dadhire puras janāḥ vāja śravasam iha vṛkta barhiṣaḥ 
SA_GV01_rv_hn03u-56	RV_3,002.05c yatasrucaḥ surucaṃ viśvadevyaṃ rudraṃ yajñānāṃ sādhadiṣṭim apasām //	yata srucaḥ su rucam viśvadevyam rudram yajñānām sādhat iṣṭim apasām 
SA_GV01_rv_hn03u-57	RV_3,002.06a pāvakaśoce tava hi kṣayam pari hotar yajñeṣu vṛktabarhiṣo naraḥ /	pāvaka śoce tava hi kṣayam pari hotar yajñeṣu vṛkta barhiṣaḥ naraḥ 
SA_GV01_rv_hn03u-58	RV_3,002.06c agne duva icchamānāsa āpyam upāsate draviṇaṃ dhehi tebhyaḥ //	agne duvaḥ icchamānāsaḥ āpyam upāsate draviṇam dhehi tebhyaḥ 
SA_GV01_rv_hn03u-59	RV_3,002.07a ā rodasī apṛṇad ā svar mahaj jātaṃ yad enam apaso adhārayan /	ā rodasī apṛṇat ā svar mahat jātam yat enam apasaḥ adhārayan 
SA_GV01_rv_hn03u-60	RV_3,002.07c so adhvarāya pari ṇīyate kavir atyo na vājasātaye canohitaḥ //	saḥ adhvarāya pari ṇīyate kaviḥ atyaḥ na vājasātaye canohitaḥ 
SA_GV01_rv_hn03u-61	RV_3,002.08a namasyata havyadātiṃ svadhvaraṃ duvasyata damyaṃ jātavedasam /	namasyata havya dātim su adhvaram duvasyata damyam jātavedasam 
SA_GV01_rv_hn03u-62	RV_3,002.08c rathīr ṛtasya bṛhato vicarṣaṇir agnir devānām abhavat purohitaḥ //	rathīḥ ṛtasya bṛhataḥ vicarṣaṇiḥ agniḥ devānām abhavat purohitaḥ 
SA_GV01_rv_hn03u-63	RV_3,002.09a tisro yahvasya samidhaḥ parijmano 'gner apunann uśijo amṛtyavaḥ /	tisraḥ yahvasya samidhaḥ parijmanaḥ gneḥ apunan uśijaḥ amṛtyavaḥ 
SA_GV01_rv_hn03u-64	RV_3,002.09c tāsām ekām adadhur martye bhujam u lokam u dve upa jāmim īyatuḥ //	tāsām ekām adadhuḥ martye bhujam u lokam u dve upa jāmim īyatuḥ 
SA_GV01_rv_hn03u-65	RV_3,002.10a viśāṃ kaviṃ viśpatim mānuṣīr iṣaḥ saṃ sīm akṛṇvan svadhitiṃ na tejase /	viśām kavim viśpatim mānuṣīḥ iṣaḥ sam sīm akṛṇvan svadhitim na tejase 
SA_GV01_rv_hn03u-66	RV_3,002.10c sa udvato nivato yāti veviṣat sa garbham eṣu bhuvaneṣu dīdharat //	saḥ udvataḥ nivataḥ yāti veviṣat sa garbham eṣu bhuvaneṣu dīdharat 
SA_GV01_rv_hn03u-67	RV_3,002.11a sa jinvate jaṭhareṣu prajajñivān vṛṣā citreṣu nānadan na siṃhaḥ /	sa jinvate jaṭhareṣu prajajñivān vṛṣā citreṣu nānadan na siṃhaḥ 
SA_GV01_rv_hn03u-68	RV_3,002.11c vaiśvānaraḥ pṛthupājā amartyo vasu ratnā dayamāno vi dāśuṣe //	vaiśvānaraḥ pṛthu pājāḥ amartyaḥ vasu ratnā dayamānaḥ vi dāśuṣe 
SA_GV01_rv_hn03u-69	RV_3,002.12a vaiśvānaraḥ pratnathā nākam āruhad divas pṛṣṭham bhandamānaḥ sumanmabhiḥ /	vaiśvānaraḥ pratnathā nākam āruhat divaḥ pṛṣṭham bhandamānaḥ su manmabhiḥ 
SA_GV01_rv_hn03u-70	RV_3,002.12c sa pūrvavaj janayañ jantave dhanaṃ samānam ajmam pary eti jāgṛviḥ //	sa pūrvavat janayam jantave dhanam samānam ajmam pari eti jāgṛviḥ 
SA_GV01_rv_hn03u-71	RV_3,002.13a ṛtāvānaṃ yajñiyaṃ vipram ukthyam ā yaṃ dadhe mātariśvā divi kṣayam /	ṛtāvānam yajñiyam vipram ukthyam ā yam dadhe mātariśvā divi kṣayam 
SA_GV01_rv_hn03u-72	RV_3,002.13c taṃ citrayāmaṃ harikeśam īmahe sudītim agniṃ suvitāya navyase //	tam citra yāmam hari keśam īmahe su dītim agnim suvitāya navyase 
SA_GV01_rv_hn03u-73	RV_3,002.14a śuciṃ na yāmann iṣiraṃ svardṛśaṃ ketuṃ divo rocanasthām uṣarbudham /	śucim na yāman iṣiram svar dṛśam ketum divaḥ rocana sthām uṣarbudham 
SA_GV01_rv_hn03u-74	RV_3,002.14c agnim mūrdhānaṃ divo apratiṣkutaṃ tam īmahe namasā vājinam bṛhat //	agnim mūrdhānam divaḥ apratiṣkutam tam īmahe namasā vājinam bṛhat 
SA_GV01_rv_hn03u-75	RV_3,002.15a mandraṃ hotāraṃ śucim advayāvinaṃ damūnasam ukthyaṃ viśvacarṣaṇim /	mandram hotāram śucim advayāvinam damūnasam ukthyam viśvacarṣaṇim 
SA_GV01_rv_hn03u-76	RV_3,002.15c rathaṃ na citraṃ vapuṣāya darśatam manurhitaṃ sadam id rāya īmahe //	ratham na citram vapuṣāya darśatam manuḥ hitam sadam id rāyaḥ īmahe 
SA_GV01_rv_hn03u-77	RV_3,003.01a vaiśvānarāya pṛthupājase vipo ratnā vidhanta dharuṇeṣu gātave /	vaiśvānarāya pṛthu pājase vipaḥ ratnā vidhanta dharuṇeṣu gātave 
SA_GV01_rv_hn03u-78	RV_3,003.01c agnir hi devāṃ amṛto duvasyaty athā dharmāṇi sanatā na dūduṣat //	agniḥ hi devān amṛtaḥ duvasyati athā dharmāṇi sanatā na dūduṣat 
SA_GV01_rv_hn03u-79	RV_3,003.02a antar dūto rodasī dasma īyate hotā niṣatto manuṣaḥ purohitaḥ /	antar dūtaḥ rodasī dasmaḥ īyate hotā niṣattaḥ manuṣaḥ purohitaḥ 
SA_GV01_rv_hn03u-80	RV_3,003.02c kṣayam bṛhantam pari bhūṣati dyubhir devebhir agnir iṣito dhiyāvasuḥ //	kṣayam bṛhantam pari bhūṣati dyubhiḥ devebhiḥ agniḥ iṣitaḥ dhiyāvasuḥ 
SA_GV01_rv_hn03u-81	RV_3,003.03a ketuṃ yajñānāṃ vidathasya sādhanaṃ viprāso agnim mahayanta cittibhiḥ /	ketum yajñānām vidathasya sādhanam viprāsaḥ agnim mahayanta cittibhiḥ 
SA_GV01_rv_hn03u-82	RV_3,003.03c apāṃsi yasminn adhi saṃdadhur giras tasmin sumnāni yajamāna ā cake //	apāṃsi yasmin adhi saṃdadhuḥ giraḥ tasmin sumnāni yajamānaḥ ā cake 
SA_GV01_rv_hn03u-83	RV_3,003.04a pitā yajñānām asuro vipaścitāṃ vimānam agnir vayunaṃ ca vāghatām /	pitā yajñānām asuraḥ vipaścitām vimānam agniḥ vayunam ca vāghatām 
SA_GV01_rv_hn03u-84	RV_3,003.04c ā viveśa rodasī bhūrivarpasā purupriyo bhandate dhāmabhiḥ kaviḥ //	ā viveśa rodasī bhūri varpasā puru priyaḥ bhandate dhāmabhiḥ kaviḥ 
SA_GV01_rv_hn03u-85	RV_3,003.05a candram agniṃ candrarathaṃ harivrataṃ vaiśvānaram apsuṣadaṃ svarvidam /	candram agnim candra ratham hari vratam vaiśvānaram apsuṣadam svar vidam 
SA_GV01_rv_hn03u-86	RV_3,003.05c vigāhaṃ tūrṇiṃ taviṣībhir āvṛtam bhūrṇiṃ devāsa iha suśriyaṃ dadhuḥ //	vigāham tūrṇim taviṣībhiḥ āvṛtam bhūrṇim devāsaḥ iha su śriyam dadhuḥ 
SA_GV01_rv_hn03u-87	RV_3,003.06a agnir devebhir manuṣaś ca jantubhis tanvāno yajñam purupeśasaṃ dhiyā /	agniḥ devebhiḥ manuṣaḥ ca jantubhiḥ tanvānaḥ yajñam puru peśasam dhiyā 
SA_GV01_rv_hn03u-88	RV_3,003.06c rathīr antar īyate sādhadiṣṭibhir jīro damūnā abhiśasticātanaḥ //	rathīḥ antar īyate sādhat iṣṭibhiḥ jīraḥ damūnāḥ abhiśasti cātanaḥ 
SA_GV01_rv_hn03u-89	RV_3,003.07a agne jarasva svapatya āyuny ūrjā pinvasva sam iṣo didīhi naḥ /	agne jarasva su apatye āyuni ūrjā pinvasva sam iṣaḥ didīhi naḥ 
SA_GV01_rv_hn03u-90	RV_3,003.07c vayāṃsi jinva bṛhataś ca jāgṛva uśig devānām asi sukratur vipām //	vayāṃsi jinva bṛhataḥ ca jāgṛvaḥ uśij devānām asi su kratuḥ vipām 
SA_GV01_rv_hn03u-91	RV_3,003.08a viśpatiṃ yahvam atithiṃ naraḥ sadā yantāraṃ dhīnām uśijaṃ ca vāghatām /	viśpatim yahvam atithim naraḥ sadā yantāram dhīnām uśijam ca vāghatām 
SA_GV01_rv_hn03u-92	RV_3,003.08c adhvarāṇāṃ cetanaṃ jātavedasam pra śaṃsanti namasā jūtibhir vṛdhe //	adhvarāṇām cetanam jātavedasam pra śaṃsanti namasā jūtibhiḥ vṛdhe 
SA_GV01_rv_hn03u-93	RV_3,003.09a vibhāvā devaḥ suraṇaḥ pari kṣitīr agnir babhūva śavasā sumadrathaḥ /	vibhāvā devaḥ su raṇaḥ pari kṣitīḥ agniḥ babhūva śavasā sumat rathaḥ 
SA_GV01_rv_hn03u-94	RV_3,003.09c tasya vratāni bhūripoṣiṇo vayam upa bhūṣema dama ā suvṛktibhiḥ //	tasya vratāni bhūri poṣiṇaḥ vayam upa bhūṣema dame ā suvṛktibhiḥ 
SA_GV01_rv_hn03u-95	RV_3,003.10a vaiśvānara tava dhāmāny ā cake yebhiḥ svarvid abhavo vicakṣaṇa /	vaiśvānara tava dhāmāni ā cake yebhiḥ svar vid abhavaḥ vicakṣaṇa 
SA_GV01_rv_hn03u-96	RV_3,003.10c jāta āpṛṇo bhuvanāni rodasī agne tā viśvā paribhūr asi tmanā //	jātaḥ āpṛṇaḥ bhuvanāni rodasī agne tā viśvā paribhūḥ asi tmanā 
SA_GV01_rv_hn03u-97	RV_3,003.11a vaiśvānarasya daṃsanābhyo bṛhad ariṇād ekaḥ svapasyayā kaviḥ /	vaiśvānarasya daṃsanābhyaḥ bṛhat ariṇāt ekaḥ su apasyayā kaviḥ 
SA_GV01_rv_hn03u-98	RV_3,003.11c ubhā pitarā mahayann ajāyatāgnir dyāvāpṛthivī bhūriretasā //	ubhā pitarā mahayan ajāyata agniḥ dyāvāpṛthivī bhūri retasā 
SA_GV01_rv_hn03u-99	RV_3,004.01a samit-samit sumanā bodhy asme śucā-śucā sumatiṃ rāsi vasvaḥ /	samidh samidh sumanāḥ bodhi asme śucā a śucā sumatim rāsi vasvaḥ 
SA_GV01_rv_hn03u-100	RV_3,004.01c ā deva devān yajathāya vakṣi sakhā sakhīn sumanā yakṣy agne //	ā deva devān yajathāya vakṣi sakhā sakhīn sumanāḥ yakṣi agne 
SA_GV01_rv_hn03u-101	RV_3,004.02a yaṃ devāsas trir ahann āyajante dive-dive varuṇo mitro agniḥ /	yam devāsaḥ tris ahan āyajante dive dive varuṇaḥ mitraḥ agniḥ 
SA_GV01_rv_hn03u-102	RV_3,004.02c semaṃ yajñam madhumantaṃ kṛdhī nas tanūnapād ghṛtayoniṃ vidhantam //	sā imam yajñam madhumantam kṛdhī naḥ tanūnapād ghṛta yonim vidhantam 
SA_GV01_rv_hn03u-103	RV_3,004.03a pra dīdhitir viśvavārā jigāti hotāram iḷaḥ prathamaṃ yajadhyai /	pra dīdhitiḥ viśva vārā jigāti hotāram iḷaḥ prathamam yajadhyai 
SA_GV01_rv_hn03u-104	RV_3,004.03c acchā namobhir vṛṣabhaṃ vandadhyai sa devān yakṣad iṣito yajīyān //	acchā namobhiḥ vṛṣabham vandadhyai sa devān yakṣat iṣitaḥ yajīyān 
SA_GV01_rv_hn03u-105	RV_3,004.04a ūrdhvo vāṃ gātur adhvare akāry ūrdhvā śocīṃṣi prasthitā rajāṃsi /	ūrdhvaḥ vām gātuḥ adhvare akāri ūrdhvā śocīṃṣi prasthitā rajāṃsi 
SA_GV01_rv_hn03u-106	RV_3,004.04c divo vā nābhā ny asādi hotā stṛṇīmahi devavyacā vi barhiḥ //	divaḥ vā nābhā ni asādi hotā stṛṇīmahi deva vyacāḥ vi barhiḥ 
SA_GV01_rv_hn03u-107	RV_3,004.05a sapta hotrāṇi manasā vṛṇānā invanto viśvam prati yann ṛtena /	sapta hotrāṇi manasā vṛṇānāḥ invantaḥ viśvam prati yan ṛtena 
SA_GV01_rv_hn03u-108	RV_3,004.05c nṛpeśaso vidatheṣu pra jātā abhīmaṃ yajñaṃ vi caranta pūrvīḥ //	nṛ peśasaḥ vidatheṣu pra jātāḥ abhi imam yajñam vi caranta pūrvīḥ 
SA_GV01_rv_hn03u-109	RV_3,004.06a ā bhandamāne uṣasā upāke uta smayete tanvā virūpe /	ā bhandamāne uṣasau upāke uta smayete tanvā virūpe 
SA_GV01_rv_hn03u-110	RV_3,004.06c yathā no mitro varuṇo jujoṣad indro marutvāṃ uta vā mahobhiḥ //	yathā naḥ mitraḥ varuṇaḥ jujoṣat indraḥ marutvān uta vā mahobhiḥ 
SA_GV01_rv_hn03u-111	RV_3,004.07a daivyā hotārā prathamā ny ṛñje sapta pṛkṣāsaḥ svadhayā madanti /	daivyā hotārā prathamā ni ṛñje sapta pṛkṣāsaḥ svadhayā madanti 
SA_GV01_rv_hn03u-112	RV_3,004.07c ṛtaṃ śaṃsanta ṛtam it ta āhur anu vrataṃ vratapā dīdhyānāḥ //	ṛtam śaṃsantaḥ ṛtam id te āhuḥ anu vratam vrata pāḥ dīdhyānāḥ 
SA_GV01_rv_hn03u-113	RV_3,004.08a ā bhāratī bhāratībhiḥ sajoṣā iḷā devair manuṣyebhir agniḥ /	ā bhāratī bhāratībhiḥ sajoṣāḥ iḷā devaiḥ manuṣyebhiḥ agniḥ 
SA_GV01_rv_hn03u-114	RV_3,004.08c sarasvatī sārasvatebhir arvāk tisro devīr barhir edaṃ sadantu //	sarasvatī sārasvatebhiḥ arvāk tisraḥ devīḥ barhiḥ ā idam sadantu 
SA_GV01_rv_hn03u-115	RV_3,004.09a tan nas turīpam adha poṣayitnu deva tvaṣṭar vi rarāṇaḥ syasva /	tat naḥ turīpam adha poṣayitnu deva tvaṣṭar vi rarāṇaḥ syasva 
SA_GV01_rv_hn03u-116	RV_3,004.09c yato vīraḥ karmaṇyaḥ sudakṣo yuktagrāvā jāyate devakāmaḥ //	yatas vīraḥ karmaṇyaḥ su dakṣaḥ yukta grāvā jāyate deva kāmaḥ 
SA_GV01_rv_hn03u-117	RV_3,004.10a vanaspate 'va sṛjopa devān agnir haviḥ śamitā sūdayāti /	vanaspate vaḥ sṛja upa devān agniḥ haviḥ śamitā sūdayāti 
SA_GV01_rv_hn03u-118	RV_3,004.10c sed u hotā satyataro yajāti yathā devānāṃ janimāni veda //	sa id u hotā satyataraḥ yajāti yathā devānām janimāni veda 
SA_GV01_rv_hn03u-119	RV_3,004.11a ā yāhy agne samidhāno arvāṅ indreṇa devaiḥ sarathaṃ turebhiḥ /	ā yāhi agne samidhānaḥ arvāṅ indreṇa devaiḥ sa ratham turebhiḥ 
SA_GV01_rv_hn03u-120	RV_3,004.11c barhir na āstām aditiḥ suputrā svāhā devā amṛtā mādayantām //	barhiḥ naḥ āstām aditiḥ su putrā svāhā devāḥ amṛtāḥ mādayantām 
SA_GV01_rv_hn03u-121	RV_3,005.01a praty agnir uṣasaś cekitāno 'bodhi vipraḥ padavīḥ kavīnām /	prati agniḥ uṣasaḥ cekitānaḥ bodhi vipraḥ padavīḥ kavīnām 
SA_GV01_rv_hn03u-122	RV_3,005.01c pṛthupājā devayadbhiḥ samiddho 'pa dvārā tamaso vahnir āvaḥ //	pṛthu pājāḥ devayadbhiḥ samiddhaḥ pa dvārā tamasaḥ vahniḥ āvaḥ 
SA_GV01_rv_hn03u-123	RV_3,005.02a pred v agnir vāvṛdhe stomebhir gīrbhi stotṝṇāṃ namasya ukthaiḥ /	pra id u agniḥ vāvṛdhe stomebhiḥ gīrbhiḥ stotṝṇām namasyaḥ ukthaiḥ 
SA_GV01_rv_hn03u-124	RV_3,005.02c pūrvīr ṛtasya saṃdṛśaś cakānaḥ saṃ dūto adyaud uṣaso viroke //	pūrvīḥ ṛtasya saṃdṛśaḥ cakānaḥ sam dūtaḥ adyaut uṣasaḥ viroke 
SA_GV01_rv_hn03u-125	RV_3,005.03a adhāyy agnir mānuṣīṣu vikṣv apāṃ garbho mitra ṛtena sādhan /	adhāyi agniḥ mānuṣīṣu vikṣu apām garbhaḥ mitraḥ ṛtena sādhan 
SA_GV01_rv_hn03u-126	RV_3,005.03c ā haryato yajataḥ sānv asthād abhūd u vipro havyo matīnām //	ā haryataḥ yajataḥ sānū asthāt abhūt u vipraḥ havyaḥ matīnām 
SA_GV01_rv_hn03u-127	RV_3,005.04a mitro agnir bhavati yat samiddho mitro hotā varuṇo jātavedāḥ /	mitraḥ agniḥ bhavati yat samiddhaḥ mitraḥ hotā varuṇaḥ jātavedāḥ 
SA_GV01_rv_hn03u-128	RV_3,005.04c mitro adhvaryur iṣiro damūnā mitraḥ sindhūnām uta parvatānām //	mitraḥ adhvaryuḥ iṣiraḥ damūnāḥ mitraḥ sindhūnām uta parvatānām 
SA_GV01_rv_hn03u-129	RV_3,005.05a pāti priyaṃ ripo agram padaṃ veḥ pāti yahvaś caraṇaṃ sūryasya /	pāti priyam ripaḥ agram padam veḥ pāti yahvaḥ caraṇam sūryasya 
SA_GV01_rv_hn03u-130	RV_3,005.05c pāti nābhā saptaśīrṣāṇam agniḥ pāti devānām upamādam ṛṣvaḥ //	pāti nābhā sapta śīrṣāṇam agniḥ pāti devānām upamādam ṛṣvaḥ 
SA_GV01_rv_hn03u-131	RV_3,005.06a ṛbhuś cakra īḍyaṃ cāru nāma viśvāni devo vayunāni vidvān /	ṛbhuḥ cakre īḍyam cāru nāma viśvāni devaḥ vayunāni vidvān 
SA_GV01_rv_hn03u-132	RV_3,005.06c sasasya carma ghṛtavat padaṃ ves tad id agnī rakṣaty aprayucchan //	sasasya carma ghṛtavat padam veḥ tat id agniḥ rakṣati aprayucchan 
SA_GV01_rv_hn03u-133	RV_3,005.07a ā yonim agnir ghṛtavantam asthāt pṛthupragāṇam uśantam uśānaḥ /	ā yonim agniḥ ghṛtavantam asthāt pṛthu pragāṇam uśantam uśānaḥ 
SA_GV01_rv_hn03u-134	RV_3,005.07c dīdyānaḥ śucir ṛṣvaḥ pāvakaḥ punaḥ-punar mātarā navyasī kaḥ //	dīdyānaḥ śuciḥ ṛṣvaḥ pāvakaḥ punar punar mātarā navyasī kaḥ 
SA_GV01_rv_hn03u-135	RV_3,005.08a sadyo jāta oṣadhībhir vavakṣe yadī vardhanti prasvo ghṛtena /	sadyas jātaḥ oṣadhībhiḥ vavakṣe yadī vardhanti prasvaḥ ghṛtena 
SA_GV01_rv_hn03u-136	RV_3,005.08c āpa iva pravatā śumbhamānā uruṣyad agniḥ pitror upasthe //	āpaḥ iva pravatā śumbhamānāḥ uruṣyat agniḥ pitroḥ upasthe 
SA_GV01_rv_hn03u-137	RV_3,005.09a ud u ṣṭutaḥ samidhā yahvo adyaud varṣman divo adhi nābhā pṛthivyāḥ /	ud u stutaḥ samidhā yahvaḥ adyaut varṣman divaḥ adhi nābhā pṛthivyāḥ 
SA_GV01_rv_hn03u-138	RV_3,005.09c mitro agnir īḍyo mātariśvā dūto vakṣad yajathāya devān //	mitraḥ agniḥ īḍyaḥ mātariśvā dūtaḥ vakṣat yajathāya devān 
SA_GV01_rv_hn03u-139	RV_3,005.10a ud astambhīt samidhā nākam ṛṣvo 'gnir bhavann uttamo rocanānām /	ud astambhīt samidhā nākam ṛṣvaḥ gniḥ bhavan uttamaḥ rocanānām 
SA_GV01_rv_hn03u-140	RV_3,005.10c yadī bhṛgubhyaḥ pari mātariśvā guhā santaṃ havyavāhaṃ samīdhe //	yadī bhṛgubhyaḥ pari mātariśvā guhā santam havyavāham samīdhe 
SA_GV01_rv_hn03u-141	RV_3,005.11a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rv_hn03u-142	RV_3,005.11c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rv_hn03u-143	RV_3,006.01a pra kāravo mananā vacyamānā devadrīcīṃ nayata devayantaḥ /	pra kāravaḥ mananā vacyamānāḥ devadrīcīm nayata devayantaḥ 
SA_GV01_rv_hn03u-144	RV_3,006.01c dakṣiṇāvāḍ vājinī prācy eti havir bharanty agnaye ghṛtācī //	dakṣiṇāvāṭ vājinī prācī eti haviḥ bharantī agnaye ghṛtācī 
SA_GV01_rv_hn03u-145	RV_3,006.02a ā rodasī apṛṇā jāyamāna uta pra rikthā adha nu prayajyo /	ā rodasī apṛṇāḥ jāyamānaḥ uta pra rikthāḥ adha nu prayajyo 
SA_GV01_rv_hn03u-146	RV_3,006.02c divaś cid agne mahinā pṛthivyā vacyantāṃ te vahnayaḥ saptajihvāḥ //	divaḥ cit agne mahinā pṛthivyāḥ vacyantām te vahnayaḥ sapta jihvāḥ 
SA_GV01_rv_hn03u-147	RV_3,006.03a dyauś ca tvā pṛthivī yajñiyāso ni hotāraṃ sādayante damāya /	dyauḥ ca tvā pṛthivī yajñiyāsaḥ ni hotāram sādayante damāya 
SA_GV01_rv_hn03u-148	RV_3,006.03c yadī viśo mānuṣīr devayantīḥ prayasvatīr īḷate śukram arciḥ //	yadi viśaḥ mānuṣīḥ devayantīḥ prayasvatīḥ īḍate śukram arciḥ 
SA_GV01_rv_hn03u-149	RV_3,006.04a mahān sadhasthe dhruva ā niṣatto 'ntar dyāvā māhine haryamāṇaḥ /	mahān sadhasthe dhruvaḥ ā niṣattaḥ ntar dyāvā māhine haryamāṇaḥ 
SA_GV01_rv_hn03u-150	RV_3,006.04c āskre sapatnī ajare amṛkte sabardughe urugāyasya dhenū //	āskre sapatnī ajare amṛkte sabardughe urugāyasya dhenū 
SA_GV01_rv_hn03u-151	RV_3,006.05a vratā te agne mahato mahāni tava kratvā rodasī ā tatantha /	vratā te agne mahataḥ mahāni tava kratvā rodasī ā tatantha 
SA_GV01_rv_hn03u-152	RV_3,006.05c tvaṃ dūto abhavo jāyamānas tvaṃ netā vṛṣabha carṣaṇīnām //	tvam dūtaḥ abhavaḥ jāyamānaḥ tvam netā vṛṣabha carṣaṇīnām 
SA_GV01_rv_hn03u-153	RV_3,006.06a ṛtasya vā keśinā yogyābhir ghṛtasnuvā rohitā dhuri dhiṣva /	ṛtasya vā keśinā yogyābhiḥ ghṛtasnuvā rohitā dhuri dhiṣva 
SA_GV01_rv_hn03u-154	RV_3,006.06c athā vaha devān deva viśvān svadhvarā kṛṇuhi jātavedaḥ //	athā vaha devān deva viśvān su adhvarā kṛṇuhi jātavedaḥ 
SA_GV01_rv_hn03u-155	RV_3,006.07a divaś cid ā te rucayanta rokā uṣo vibhātīr anu bhāsi pūrvīḥ /	divaḥ cit ā te rucayanta rokāḥ uṣaḥ vibhātīḥ anu bhāsi pūrvīḥ 
SA_GV01_rv_hn03u-156	RV_3,006.07c apo yad agna uśadhag vaneṣu hotur mandrasya panayanta devāḥ //	apa u yat agne uśadhak vaneṣu hotuḥ mandrasya panayanta devāḥ 
SA_GV01_rv_hn03u-157	RV_3,006.08a urau vā ye antarikṣe madanti divo vā ye rocane santi devāḥ /	urau vā ye antarikṣe madanti divaḥ vā ye rocane santi devāḥ 
SA_GV01_rv_hn03u-158	RV_3,006.08c ūmā vā ye suhavāso yajatrā āyemire rathyo agne aśvāḥ //	ūmāḥ vā ye su havāsaḥ yajatrāḥ āyemire rathyaḥ agne aśvāḥ 
SA_GV01_rv_hn03u-159	RV_3,006.09a aibhir agne sarathaṃ yāhy arvāṅ nānārathaṃ vā vibhavo hy aśvāḥ /	ā ebhiḥ agne sa ratham yāhi arvāṅ nānā ratham vā vibhavaḥ hi aśvāḥ 
SA_GV01_rv_hn03u-160	RV_3,006.09c patnīvatas triṃśataṃ trīṃś ca devān anuṣvadham ā vaha mādayasva //	patnīvataḥ triṃśatam trīn ca devān anuṣvadham ā vaha mādayasva 
SA_GV01_rv_hn03u-161	RV_3,006.10a sa hotā yasya rodasī cid urvī yajñaṃ-yajñam abhi vṛdhe gṛṇītaḥ /	sa hotā yasya rodasī cit urvī yajñam yajñam abhi vṛdhe gṛṇītaḥ 
SA_GV01_rv_hn03u-162	RV_3,006.10c prācī adhvareva tasthatuḥ sumeke ṛtāvarī ṛtajātasya satye //	prācī adhvarā iva tasthatuḥ sumeke ṛtāvarī ṛta jātasya satye 
SA_GV01_rv_hn03u-163	RV_3,006.11a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rv_hn03u-164	RV_3,006.11c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rv_hn03u-165	RV_3,007.01a pra ya āruḥ śitipṛṣṭhasya dhāser ā mātarā viviśuḥ sapta vāṇīḥ /	pra ye āruḥ śiti pṛṣṭhasya dhāseḥ ā mātarā viviśuḥ sapta vāṇīḥ 
SA_GV01_rv_hn03u-166	RV_3,007.01c parikṣitā pitarā saṃ carete pra sarsrāte dīrgham āyuḥ prayakṣe //	parikṣitā pitarā sam carete pra sarsrāte dīrgham āyuḥ prayakṣe 
SA_GV01_rv_hn03u-167	RV_3,007.02a divakṣaso dhenavo vṛṣṇo aśvā devīr ā tasthau madhumad vahantīḥ /	divakṣasaḥ dhenavaḥ vṛṣṇaḥ aśvāḥ devīḥ ā tasthau madhumat vahantīḥ 
SA_GV01_rv_hn03u-168	RV_3,007.02c ṛtasya tvā sadasi kṣemayantam pary ekā carati vartaniṃ gauḥ //	ṛtasya tvā sadasi kṣemayantam pari ekā carati vartanim gauḥ 
SA_GV01_rv_hn03u-169	RV_3,007.03a ā sīm arohat suyamā bhavantīḥ patiś cikitvān rayivid rayīṇām /	ā sīm arohat su yamāḥ bhavantīḥ patiḥ cikitvān rayi vid rayīṇām 
SA_GV01_rv_hn03u-170	RV_3,007.03c pra nīlapṛṣṭho atasasya dhāses tā avāsayat purudhapratīkaḥ //	pra nīla pṛṣṭhaḥ atasasya dhāseḥ tāḥ avāsayat purudhā pratīkaḥ 
SA_GV01_rv_hn03u-171	RV_3,007.04a mahi tvāṣṭram ūrjayantīr ajuryaṃ stabhūyamānaṃ vahato vahanti /	mahi tvāṣṭram ūrjayantīḥ ajuryam stabhūyamānam vahataḥ vahanti 
SA_GV01_rv_hn03u-172	RV_3,007.04c vy aṅgebhir didyutānaḥ sadhastha ekām iva rodasī ā viveśa //	vi aṅgebhiḥ didyutānaḥ sadhasthe ekām iva rodasī ā viveśa 
SA_GV01_rv_hn03u-173	RV_3,007.05a jānanti vṛṣṇo aruṣasya śevam uta bradhnasya śāsane raṇanti /	jānanti vṛṣṇaḥ aruṣasya śevam uta bradhnasya śāsane raṇanti 
SA_GV01_rv_hn03u-174	RV_3,007.05c divorucaḥ suruco rocamānā iḷā yeṣāṃ gaṇyā māhinā gīḥ //	divorucaḥ su rucaḥ rocamānāḥ iḍā yeṣām gaṇyā māhinā gīḥ 
SA_GV01_rv_hn03u-175	RV_3,007.06a uto pitṛbhyām pravidānu ghoṣam maho mahadbhyām anayanta śūṣam /	uta u pitṛbhyām pravidā anu ghoṣam mahaḥ mahadbhyām anayanta śūṣam 
SA_GV01_rv_hn03u-176	RV_3,007.06c ukṣā ha yatra pari dhānam aktor anu svaṃ dhāma jaritur vavakṣa //	ukṣā ha yatra pari dhānam aktoḥ anu svam dhāma jarituḥ vavakṣa 
SA_GV01_rv_hn03u-177	RV_3,007.07a adhvaryubhiḥ pañcabhiḥ sapta viprāḥ priyaṃ rakṣante nihitam padaṃ veḥ /	adhvaryubhiḥ pañcabhiḥ sapta viprāḥ priyam rakṣante nihitam padam veḥ 
SA_GV01_rv_hn03u-178	RV_3,007.07c prāñco madanty ukṣaṇo ajuryā devā devānām anu hi vratā guḥ //	prāñcaḥ madanti ukṣaṇaḥ ajuryāḥ devāḥ devānām anu hi vratā guḥ 
SA_GV01_rv_hn03u-179	RV_3,007.08a daivyā hotārā prathamā ny ṛñje sapta pṛkṣāsaḥ svadhayā madanti /	daivyā hotārā prathamā ni ṛñje sapta pṛkṣāsaḥ svadhayā madanti 
SA_GV01_rv_hn03u-180	RV_3,007.08c ṛtaṃ śaṃsanta ṛtam it ta āhur anu vrataṃ vratapā dīdhyānāḥ //	ṛtam śaṃsantaḥ ṛtam id te āhuḥ anu vratam vrata pāḥ dīdhyānāḥ 
SA_GV01_rv_hn03u-181	RV_3,007.09a vṛṣāyante mahe atyāya pūrvīr vṛṣṇe citrāya raśmayaḥ suyāmāḥ /	vṛṣāyante mahe atyāya pūrvīḥ vṛṣṇe citrāya raśmayaḥ su yāmāḥ 
SA_GV01_rv_hn03u-182	RV_3,007.09c deva hotar mandrataraś cikitvān maho devān rodasī eha vakṣi //	deva hotar mandrataraḥ cikitvān mahaḥ devān rodasī ā iha vakṣi 
SA_GV01_rv_hn03u-183	RV_3,007.10a pṛkṣaprayajo draviṇaḥ suvācaḥ suketava uṣaso revad ūṣuḥ /	pṛkṣa prayajaḥ draviṇaḥ su vācaḥ su ketavaḥ uṣasaḥ revat ūṣuḥ 
SA_GV01_rv_hn03u-184	RV_3,007.10c uto cid agne mahinā pṛthivyāḥ kṛtaṃ cid enaḥ sam mahe daśasya //	uta u cit agne mahinā pṛthivyāḥ kṛtam cit enaḥ sam mahe daśasya 
SA_GV01_rv_hn03u-185	RV_3,007.11a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rv_hn03u-186	RV_3,007.11c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rv_hn03u-187	RV_3,008.01a añjanti tvām adhvare devayanto vanaspate madhunā daivyena /	añjanti tvām adhvare devayantaḥ vanaspate madhunā daivyena 
SA_GV01_rv_hn03u-188	RV_3,008.01c yad ūrdhvas tiṣṭhā draviṇeha dhattād yad vā kṣayo mātur asyā upasthe //	yat ūrdhvaḥ tiṣṭhāḥ draviṇā iha dhattāt yat vā kṣayaḥ mātuḥ asyāḥ upasthe 
SA_GV01_rv_hn03u-189	RV_3,008.02a samiddhasya śrayamāṇaḥ purastād brahma vanvāno ajaraṃ suvīram /	samiddhasya śrayamāṇaḥ purastāt brahma vanvānaḥ ajaram su vīram 
SA_GV01_rv_hn03u-190	RV_3,008.02c āre asmad amatim bādhamāna uc chrayasva mahate saubhagāya //	āre asmat amatim bādhamānaḥ ud śrayasva mahate saubhagāya 
SA_GV01_rv_hn03u-191	RV_3,008.03a uc chrayasva vanaspate varṣman pṛthivyā adhi /	ud śrayasva vanaspate varṣman pṛthivyāḥ adhi 
SA_GV01_rv_hn03u-192	RV_3,008.03c sumitī mīyamāno varco dhā yajñavāhase //	su mitī mīyamānaḥ varcaḥ dhāḥ yajña vāhase 
SA_GV01_rv_hn03u-193	RV_3,008.04a yuvā suvāsāḥ parivīta āgāt sa u śreyān bhavati jāyamānaḥ /	yuvā su vāsāḥ parivītaḥ āgāt saḥ u śreyān bhavati jāyamānaḥ 
SA_GV01_rv_hn03u-194	RV_3,008.04c taṃ dhīrāsaḥ kavaya un nayanti svādhyo manasā devayantaḥ //	tam dhīrāsaḥ kavayaḥ ud nayanti su ādhyaḥ manasā devayantaḥ 
SA_GV01_rv_hn03u-195	RV_3,008.05a jāto jāyate sudinatve ahnāṃ samarya ā vidathe vardhamānaḥ /	jātaḥ jāyate su su dina dina tve ahnām samarye ā vidathe vardhamānaḥ 
SA_GV01_rv_hn03u-196	RV_3,008.05c punanti dhīrā apaso manīṣā devayā vipra ud iyarti vācam //	punanti dhīrāḥ apasaḥ manīṣā deva yāḥ vipraḥ ud iyarti vācam 
SA_GV01_rv_hn03u-197	RV_3,008.06a yān vo naro devayanto nimimyur vanaspate svadhitir vā tatakṣa /	yān vaḥ naraḥ devayantaḥ nimimyuḥ vanaspate svadhitiḥ vā tatakṣa 
SA_GV01_rv_hn03u-198	RV_3,008.06c te devāsaḥ svaravas tasthivāṃsaḥ prajāvad asme didhiṣantu ratnam //	te devāsaḥ svaravaḥ tasthivāṃsaḥ prajāvat asme didhiṣantu ratnam 
SA_GV01_rv_hn03u-199	RV_3,008.07a ye vṛkṇāso adhi kṣami nimitāso yatasrucaḥ /	ye vṛkṇāsaḥ adhi kṣami nimitāsaḥ yata srucaḥ 
SA_GV01_rv_hn03u-200	RV_3,008.07c te no vyantu vāryaṃ devatrā kṣetrasādhasaḥ //	te naḥ vyantu vāryam devatrā kṣetrasādhasaḥ 
SA_GV01_rv_hn03u-201	RV_3,008.08a ādityā rudrā vasavaḥ sunīthā dyāvākṣāmā pṛthivī antarikṣam /	ādityāḥ rudrāḥ vasavaḥ su nīthāḥ dyāvākṣāmā pṛthivī antarikṣam 
SA_GV01_rv_hn03u-202	RV_3,008.08c sajoṣaso yajñam avantu devā ūrdhvaṃ kṛṇvantv adhvarasya ketum //	sajoṣasaḥ yajñam avantu devāḥ ūrdhvam kṛṇvantu adhvarasya ketum 
SA_GV01_rv_hn03u-203	RV_3,008.09a haṃsā iva śreṇiśo yatānāḥ śukrā vasānāḥ svaravo na āguḥ /	haṃsāḥ iva śreṇiśas yatānāḥ śukrā vasānāḥ svaravaḥ naḥ āguḥ 
SA_GV01_rv_hn03u-204	RV_3,008.09c unnīyamānāḥ kavibhiḥ purastād devā devānām api yanti pāthaḥ //	unnīyamānāḥ kavibhiḥ purastāt devāḥ devānām api yanti pāthaḥ 
SA_GV01_rv_hn03u-205	RV_3,008.10a śṛṅgāṇīvec chṛṅgiṇāṃ saṃ dadṛśre caṣālavantaḥ svaravaḥ pṛthivyām /	śṛṅgāṇi iva id śṛṅgiṇām sam dadṛśre caṣālavantaḥ svaravaḥ pṛthivyām 
SA_GV01_rv_hn03u-206	RV_3,008.10c vāghadbhir vā vihave śroṣamāṇā asmāṃ avantu pṛtanājyeṣu //	vāghadbhiḥ vā vihave śroṣamāṇāḥ asmān avantu pṛtanājyeṣu 
SA_GV01_rv_hn03u-207	RV_3,008.11a vanaspate śatavalśo vi roha sahasravalśā vi vayaṃ ruhema /	vanaspate śata valśaḥ vi roha sahasra valśāḥ vi vayam 
SA_GV01_rv_hn03u-208	RV_3,008.11c yaṃ tvām ayaṃ svadhitis tejamānaḥ praṇināya mahate saubhagāya //	yam tvām ayam svadhitiḥ tejamānaḥ praṇināya mahate saubhagāya 
SA_GV01_rv_hn03u-209	RV_3,009.01a sakhāyas tvā vavṛmahe devam martāsa ūtaye /	sakhāyaḥ tvā vavṛmahe devam martāsaḥ ūtaye 
SA_GV01_rv_hn03u-210	RV_3,009.01c apāṃ napātaṃ subhagaṃ sudīditiṃ supratūrtim anehasam //	apām napātam subhagam su dīditim su pratūrtim anehasam 
SA_GV01_rv_hn03u-211	RV_3,009.02a kāyamāno vanā tvaṃ yan mātṝr ajagann apaḥ /	kāyamānaḥ vanā tvam yat mātṝḥ ajagan apaḥ 
SA_GV01_rv_hn03u-212	RV_3,009.02c na tat te agne pramṛṣe nivartanaṃ yad dūre sann ihābhavaḥ //	na tat te agne pramṛṣe nivartanam yat dūre san iha abhavaḥ 
SA_GV01_rv_hn03u-213	RV_3,009.03a ati tṛṣṭaṃ vavakṣithāthaiva sumanā asi /	ati tṛṣṭam vavakṣitha atha eva su manāḥ asi 
SA_GV01_rv_hn03u-214	RV_3,009.03c pra-prānye yanti pary anya āsate yeṣāṃ sakhye asi śritaḥ //	pra pra anye yanti pari anye āsate yeṣām sakhye asi śritaḥ 
SA_GV01_rv_hn03u-215	RV_3,009.04a īyivāṃsam ati sridhaḥ śaśvatīr ati saścataḥ /	īyivāṃsam ati sridhaḥ śaśvatīḥ ati saścataḥ 
SA_GV01_rv_hn03u-216	RV_3,009.04c anv īm avindan nicirāso adruho 'psu siṃham iva śritam //	anu īm avindan nicirāsaḥ adruhaḥ psu siṃham iva śritam 
SA_GV01_rv_hn03u-217	RV_3,009.05a sasṛvāṃsam iva tmanāgnim itthā tirohitam /	sasṛvāṃsam iva tmanā agnim itthā tirohitam 
SA_GV01_rv_hn03u-218	RV_3,009.05c ainaṃ nayan mātariśvā parāvato devebhyo mathitam pari //	ā enam nayat mātariśvā parāvataḥ devebhyaḥ mathitam pari 
SA_GV01_rv_hn03u-219	RV_3,009.06a taṃ tvā martā agṛbhṇata devebhyo havyavāhana /	tam tvā martāḥ agṛbhṇata devebhyaḥ havya vāhana 
SA_GV01_rv_hn03u-220	RV_3,009.06c viśvān yad yajñāṃ abhipāsi mānuṣa tava kratvā yaviṣṭhya //	viśvān yat yajñān abhipāsi mānuṣa tava kratvā yaviṣṭhya 
SA_GV01_rv_hn03u-221	RV_3,009.07a tad bhadraṃ tava daṃsanā pākāya cic chadayati /	tat bhadram tava daṃsanā pākāya cit chadayati 
SA_GV01_rv_hn03u-222	RV_3,009.07c tvāṃ yad agne paśavaḥ samāsate samiddham apiśarvare //	tvām yat agne paśavaḥ samāsate samiddham apiśarvare 
SA_GV01_rv_hn03u-223	RV_3,009.08a ā juhotā svadhvaraṃ śīram pāvakaśociṣam /	ā juhota su adhvaram śīram pāvaka śociṣam 
SA_GV01_rv_hn03u-224	RV_3,009.08c āśuṃ dūtam ajiram pratnam īḍyaṃ śruṣṭī devaṃ saparyata //	āśum dūtam ajiram pratnam īḍyam śruṣṭī devam saparyata 
SA_GV01_rv_hn03u-225	RV_3,009.09a trīṇi śatā trī sahasrāṇy agniṃ triṃśac ca devā nava cāsaparyan /	trīṇi śatā trī sahasrāṇi agnim triṃśat ca devāḥ nava ca asaparyan 
SA_GV01_rv_hn03u-226	RV_3,009.09c aukṣan ghṛtair astṛṇan barhir asmā ād id dhotāraṃ ny asādayanta //	aukṣan ghṛtaiḥ astṛṇan barhiḥ asmai āt id hotāram ni asādayanta 
SA_GV01_rv_hn03u-227	RV_3,010.01a tvām agne manīṣiṇaḥ samrājaṃ carṣaṇīnām /	tvām agne manīṣiṇaḥ samrājam carṣaṇīnām 
SA_GV01_rv_hn03u-228	RV_3,010.01c devam martāsa indhate sam adhvare //	devam martāsaḥ indhate sam adhvare 
SA_GV01_rv_hn03u-229	RV_3,010.02a tvāṃ yajñeṣv ṛtvijam agne hotāram īḷate /	tvām yajñeṣu ṛtvijam agne hotāram īḍate 
SA_GV01_rv_hn03u-230	RV_3,010.02c gopā ṛtasya dīdihi sve dame //	gopāḥ ṛtasya dīdihi sve dame 
SA_GV01_rv_hn03u-231	RV_3,010.03a sa ghā yas te dadāśati samidhā jātavedase /	sa ghā yaḥ te dadāśati samidhā jātavedase 
SA_GV01_rv_hn03u-232	RV_3,010.03c so agne dhatte suvīryaṃ sa puṣyati //	saḥ agne dhatte su vīryam sa puṣyati 
SA_GV01_rv_hn03u-233	RV_3,010.04a sa ketur adhvarāṇām agnir devebhir ā gamat /	sa ketuḥ adhvarāṇām agniḥ devebhiḥ ā gamat 
SA_GV01_rv_hn03u-234	RV_3,010.04c añjānaḥ sapta hotṛbhir haviṣmate //	añjānaḥ sapta hotṛbhiḥ haviṣmate 
SA_GV01_rv_hn03u-235	RV_3,010.05a pra hotre pūrvyaṃ vaco 'gnaye bharatā bṛhat /	pra hotre pūrvyam vacaḥ gnaye bharata bṛhat 
SA_GV01_rv_hn03u-236	RV_3,010.05c vipāṃ jyotīṃṣi bibhrate na vedhase //	vipām jyotīṃṣi bibhrate na vedhase 
SA_GV01_rv_hn03u-237	RV_3,010.06a agniṃ vardhantu no giro yato jāyata ukthyaḥ /	agnim vardhantu naḥ giraḥ yatas jāyate ukthyaḥ 
SA_GV01_rv_hn03u-238	RV_3,010.06c mahe vājāya draviṇāya darśataḥ //	mahe vājāya draviṇāya darśataḥ 
SA_GV01_rv_hn03u-239	RV_3,010.07a agne yajiṣṭho adhvare devān devayate yaja /	agne yajiṣṭhaḥ adhvare devān devayate yaja 
SA_GV01_rv_hn03u-240	RV_3,010.07c hotā mandro vi rājasy ati sridhaḥ //	hotā mandraḥ vi rājasi ati sridhaḥ 
SA_GV01_rv_hn03u-241	RV_3,010.08a sa naḥ pāvaka dīdihi dyumad asme suvīryam /	sa naḥ pāvaka dīdihi dyumat asme su vīryam 
SA_GV01_rv_hn03u-242	RV_3,010.08c bhavā stotṛbhyo antamaḥ svastaye //	bhava stotṛbhyaḥ antamaḥ svastaye 
SA_GV01_rv_hn03u-243	RV_3,010.09a taṃ tvā viprā vipanyavo jāgṛvāṃsaḥ sam indhate /	tam tvā viprāḥ vipanyavaḥ jāgṛvāṃsaḥ sam indhate 
SA_GV01_rv_hn03u-244	RV_3,010.09c havyavāham amartyaṃ sahovṛdham //	havyavāham amartyam sahaḥ vṛdham 
SA_GV01_rv_hn03u-245	RV_3,011.01a agnir hotā purohito 'dhvarasya vicarṣaṇiḥ /	agniḥ hotā purohitaḥ dhvarasya vicarṣaṇiḥ 
SA_GV01_rv_hn03u-246	RV_3,011.01c sa veda yajñam ānuṣak //	sa veda yajñam ānuṣak 
SA_GV01_rv_hn03u-247	RV_3,011.02a sa havyavāḷ amartya uśig dūtaś canohitaḥ /	sa havyavāṭ amartyaḥ uśij dūtaḥ canohitaḥ 
SA_GV01_rv_hn03u-248	RV_3,011.02c agnir dhiyā sam ṛṇvati //	agniḥ dhiyā sam ṛṇvati 
SA_GV01_rv_hn03u-249	RV_3,011.03a agnir dhiyā sa cetati ketur yajñasya pūrvyaḥ /	agniḥ dhiyā sa cetati ketuḥ yajñasya pūrvyaḥ 
SA_GV01_rv_hn03u-250	RV_3,011.03c arthaṃ hy asya taraṇi //	artham hi asya taraṇi 
SA_GV01_rv_hn03u-251	RV_3,011.04a agniṃ sūnuṃ sanaśrutaṃ sahaso jātavedasam /	agnim sūnum sana śrutam sahasaḥ jātavedasam 
SA_GV01_rv_hn03u-252	RV_3,011.04c vahniṃ devā akṛṇvata //	vahnim devāḥ akṛṇvata 
SA_GV01_rv_hn03u-253	RV_3,011.05a adābhyaḥ puraetā viśām agnir mānuṣīṇām /	adābhyaḥ puraetā viśām agniḥ mānuṣīṇām 
SA_GV01_rv_hn03u-254	RV_3,011.05c tūrṇī rathaḥ sadā navaḥ //	tūrṇiḥ rathaḥ sadā navaḥ 
SA_GV01_rv_hn03u-255	RV_3,011.06a sāhvān viśvā abhiyujaḥ kratur devānām amṛktaḥ /	sāhvān viśvāḥ abhiyujaḥ kratuḥ devānām amṛktaḥ 
SA_GV01_rv_hn03u-256	RV_3,011.06c agnis tuviśravastamaḥ //	agniḥ tuvi śravastamaḥ 
SA_GV01_rv_hn03u-257	RV_3,011.07a abhi prayāṃsi vāhasā dāśvāṃ aśnoti martyaḥ /	abhi prayāṃsi vāhasā dāśvān aśnoti martyaḥ 
SA_GV01_rv_hn03u-258	RV_3,011.07c kṣayam pāvakaśociṣaḥ //	kṣayam pāvaka śociṣaḥ 
SA_GV01_rv_hn03u-259	RV_3,011.08a pari viśvāni sudhitāgner aśyāma manmabhiḥ /	pari viśvāni sudhitā agneḥ aśyāma manmabhiḥ 
SA_GV01_rv_hn03u-260	RV_3,011.08c viprāso jātavedasaḥ //	viprāsaḥ jātavedasaḥ 
SA_GV01_rv_hn03u-261	RV_3,011.09a agne viśvāni vāryā vājeṣu saniṣāmahe /	agne viśvāni vāryā vājeṣu saniṣāmahe 
SA_GV01_rv_hn03u-262	RV_3,011.09c tve devāsa erire //	tve devāsaḥ erire 
SA_GV01_rv_hn03u-263	RV_3,012.01a indrāgnī ā gataṃ sutaṃ gīrbhir nabho vareṇyam /	indra agnī ā gatam sutam gīrbhiḥ nabhaḥ vareṇyam 
SA_GV01_rv_hn03u-264	RV_3,012.01c asya pātaṃ dhiyeṣitā //	asya pātam dhiyā iṣitā 
SA_GV01_rv_hn03u-265	RV_3,012.02a indrāgnī jarituḥ sacā yajño jigāti cetanaḥ /	indra agnī jarituḥ sacā yajñaḥ jigāti cetanaḥ 
SA_GV01_rv_hn03u-266	RV_3,012.02c ayā pātam imaṃ sutam //	ayā pātam imam sutam 
SA_GV01_rv_hn03u-267	RV_3,012.03a indram agniṃ kavicchadā yajñasya jūtyā vṛṇe /	indram agnim kavicchadā yajñasya jūtyā vṛṇe 
SA_GV01_rv_hn03u-268	RV_3,012.03c tā somasyeha tṛmpatām //	tā somasya iha tṛmpatām 
SA_GV01_rv_hn03u-269	RV_3,012.04a tośā vṛtrahaṇā huve sajitvānāparājitā /	tośa vṛtra haṇā huve sa jitvānā aparājitā 
SA_GV01_rv_hn03u-270	RV_3,012.04c indrāgnī vājasātamā //	indra agnī vāja sātamā 
SA_GV01_rv_hn03u-271	RV_3,012.05a pra vām arcanty ukthino nīthāvido jaritāraḥ /	pra vām arcanti ukthinaḥ nīthāvidaḥ jaritāraḥ 
SA_GV01_rv_hn03u-272	RV_3,012.05c indrāgnī iṣa ā vṛṇe //	indra agnī iṣaḥ ā vṛṇe 
SA_GV01_rv_hn03u-273	RV_3,012.06a indrāgnī navatim puro dāsapatnīr adhūnutam /	indra agnī navatim puraḥ dāsa patnīḥ adhūnutam 
SA_GV01_rv_hn03u-274	RV_3,012.06c sākam ekena karmaṇā //	sākam ekena karmaṇā 
SA_GV01_rv_hn03u-275	RV_3,012.07a indrāgnī apasas pary upa pra yanti dhītayaḥ /	indra agnī apasas pari upa pra yanti dhītayaḥ 
SA_GV01_rv_hn03u-276	RV_3,012.07c ṛtasya pathyā anu //	ṛtasya pathyāḥ anu 
SA_GV01_rv_hn03u-277	RV_3,012.08a indrāgnī taviṣāṇi vāṃ sadhasthāni prayāṃsi ca /	indra agnī taviṣāṇi vām sadhasthāni prayāṃsi ca 
SA_GV01_rv_hn03u-278	RV_3,012.08c yuvor aptūryaṃ hitam //	yuvoḥ aptūryam hitam 
SA_GV01_rv_hn03u-279	RV_3,012.09a indrāgnī rocanā divaḥ pari vājeṣu bhūṣathaḥ /	indra agnī rocanā divaḥ pari vājeṣu bhūṣathaḥ 
SA_GV01_rv_hn03u-280	RV_3,012.09c tad vāṃ ceti pra vīryam //	tat vām ceti pra vīryam 
SA_GV01_rv_hn03u-281	RV_3,013.01a pra vo devāyāgnaye barhiṣṭham arcāsmai /	pra vaḥ devāya agnaye barhiṣṭham arca asmai 
SA_GV01_rv_hn03u-282	RV_3,013.01c gamad devebhir ā sa no yajiṣṭho barhir ā sadat //	gamat devebhiḥ ā sa naḥ yajiṣṭhaḥ barhiḥ ā sadat 
SA_GV01_rv_hn03u-283	RV_3,013.02a ṛtāvā yasya rodasī dakṣaṃ sacanta ūtayaḥ /	ṛtāvā yasya rodasī dakṣam sacante ūtayaḥ 
SA_GV01_rv_hn03u-284	RV_3,013.02c haviṣmantas tam īḷate taṃ saniṣyanto 'vase //	haviṣmantaḥ tam īḍate tam saniṣyantaḥ vase 
SA_GV01_rv_hn03u-285	RV_3,013.03a sa yantā vipra eṣāṃ sa yajñānām athā hi ṣaḥ /	sa yantā vipraḥ eṣām sa yajñānām athā hi saḥ 
SA_GV01_rv_hn03u-286	RV_3,013.03c agniṃ taṃ vo duvasyata dātā yo vanitā magham //	agnim tam vaḥ duvasyata dātā yaḥ vanitā magham 
SA_GV01_rv_hn03u-287	RV_3,013.04a sa naḥ śarmāṇi vītaye 'gnir yacchatu śantamā /	sa naḥ śarmāṇi vītaye gniḥ yacchatu śantamā 
SA_GV01_rv_hn03u-288	RV_3,013.04c yato naḥ pruṣṇavad vasu divi kṣitibhyo apsv ā //	yatas naḥ pruṣṇavat vasu divi kṣitibhyaḥ apsu ā 
SA_GV01_rv_hn03u-289	RV_3,013.05a dīdivāṃsam apūrvyaṃ vasvībhir asya dhītibhiḥ /	dīdivāṃsam apūrvyam vasvībhiḥ asya dhītibhiḥ 
SA_GV01_rv_hn03u-290	RV_3,013.05c ṛkvāṇo agnim indhate hotāraṃ viśpatiṃ viśām //	ṛkvāṇaḥ agnim indhate hotāram viśpatim viśām 
SA_GV01_rv_hn03u-291	RV_3,013.06a uta no brahmann aviṣa uktheṣu devahūtamaḥ /	uta naḥ brahman aviṣaḥ uktheṣu deva hūtamaḥ 
SA_GV01_rv_hn03u-292	RV_3,013.06c śaṃ naḥ śocā marudvṛdho 'gne sahasrasātamaḥ //	śam naḥ śoca marut vṛdhaḥ gne sahasra sātamaḥ 
SA_GV01_rv_hn03u-293	RV_3,013.07a nū no rāsva sahasravat tokavat puṣṭimad vasu /	nu naḥ rāsva sahasravat tokavat puṣṭimat vasu 
SA_GV01_rv_hn03u-294	RV_3,013.07c dyumad agne suvīryaṃ varṣiṣṭham anupakṣitam //	dyumat agne su vīryam varṣiṣṭham an upakṣitam 
SA_GV01_rv_hn03u-295	RV_3,014.01a ā hotā mandro vidathāny asthāt satyo yajvā kavitamaḥ sa vedhāḥ /	ā hotā mandraḥ vidathāni asthāt satyaḥ yajvā kavitamaḥ sa vedhāḥ 
SA_GV01_rv_hn03u-296	RV_3,014.01c vidyudrathaḥ sahasas putro agniḥ śociṣkeśaḥ pṛthivyām pājo aśret //	vidyut rathaḥ sahasas putraḥ agniḥ śociṣkeśaḥ pṛthivyām pājaḥ aśret 
SA_GV01_rv_hn03u-297	RV_3,014.02a ayāmi te namauktiṃ juṣasva ṛtāvas tubhyaṃ cetate sahasvaḥ /	ayāmi te namauktim juṣasva ṛtāvaḥ tubhyam cetate sahasvas 
SA_GV01_rv_hn03u-298	RV_3,014.02c vidvāṃ ā vakṣi viduṣo ni ṣatsi madhya ā barhir ūtaye yajatra //	vidvān ā vakṣi viduṣaḥ ni satsi madhye ā barhiḥ ūtaye yajatra 
SA_GV01_rv_hn03u-299	RV_3,014.03a dravatāṃ ta uṣasā vājayantī agne vātasya pathyābhir accha /	dravatām te uṣasā vājayantī agne vātasya pathyābhiḥ accha 
SA_GV01_rv_hn03u-300	RV_3,014.03c yat sīm añjanti pūrvyaṃ havirbhir ā vandhureva tasthatur duroṇe //	yat sīm añjanti pūrvyam havirbhiḥ ā vandhurā iva tasthatuḥ duroṇe 
SA_GV01_rv_hn03u-301	RV_3,014.04a mitraś ca tubhyaṃ varuṇaḥ sahasvo 'gne viśve marutaḥ sumnam arcan /	mitraḥ ca tubhyam varuṇaḥ sahasvas gne viśve marutaḥ sumnam arcan 
SA_GV01_rv_hn03u-302	RV_3,014.04c yac chociṣā sahasas putra tiṣṭhā abhi kṣitīḥ prathayan sūryo nṝn //	yat śociṣā sahasas putra tiṣṭhāḥ abhi kṣitīḥ prathayan sūryaḥ nṝn 
SA_GV01_rv_hn03u-303	RV_3,014.05a vayaṃ te adya rarimā hi kāmam uttānahastā namasopasadya /	vayam te adya rarimā hi kāmam uttāna hastāḥ namasā upasadya 
SA_GV01_rv_hn03u-304	RV_3,014.05c yajiṣṭhena manasā yakṣi devān asredhatā manmanā vipro agne //	yajiṣṭhena manasā yakṣi devān a sredhatā manmanā vipraḥ agne 
SA_GV01_rv_hn03u-305	RV_3,014.06a tvad dhi putra sahaso vi pūrvīr devasya yanty ūtayo vi vājāḥ /	tvat hi putra sahasaḥ vi pūrvīḥ devasya yanti ūtayaḥ vi vājāḥ 
SA_GV01_rv_hn03u-306	RV_3,014.06c tvaṃ dehi sahasriṇaṃ rayiṃ no 'drogheṇa vacasā satyam agne //	tvam dehi sahasriṇam rayim naḥ drogheṇa vacasā satyam agne 
SA_GV01_rv_hn03u-307	RV_3,014.07a tubhyaṃ dakṣa kavikrato yānīmā deva martāso adhvare akarma /	tubhyam dakṣa kavi krato yāni imā deva martāsaḥ adhvare akarma 
SA_GV01_rv_hn03u-308	RV_3,014.07c tvaṃ viśvasya surathasya bodhi sarvaṃ tad agne amṛta svadeha //	tvam viśvasya su rathasya bodhi sarvam tat agne amṛta svada iha 
SA_GV01_rv_hn03u-309	RV_3,015.01a vi pājasā pṛthunā śośucāno bādhasva dviṣo rakṣaso amīvāḥ /	vi pājasā pṛthunā śośucānaḥ bādhasva dviṣaḥ rakṣasaḥ amīvāḥ 
SA_GV01_rv_hn03u-310	RV_3,015.01c suśarmaṇo bṛhataḥ śarmaṇi syām agner ahaṃ suhavasya praṇītau //	su śarmaṇaḥ bṛhataḥ śarmaṇi syām agneḥ aham su havasya praṇītau 
SA_GV01_rv_hn03u-311	RV_3,015.02a tvaṃ no asyā uṣaso vyuṣṭau tvaṃ sūra udite bodhi gopāḥ /	tvam naḥ asyāḥ uṣasaḥ vyuṣṭau tvam sūre udite bodhi gopāḥ 
SA_GV01_rv_hn03u-312	RV_3,015.02c janmeva nityaṃ tanayaṃ juṣasva stomam me agne tanvā sujāta //	janma iva nityam tanayam juṣasva stomam me agne tanvā su jāta 
SA_GV01_rv_hn03u-313	RV_3,015.03a tvaṃ nṛcakṣā vṛṣabhānu pūrvīḥ kṛṣṇāsv agne aruṣo vi bhāhi /	tvam nṛ cakṣāḥ vṛṣabha anu pūrvīḥ kṛṣṇāsu agne aruṣaḥ vi bhāhi 
SA_GV01_rv_hn03u-314	RV_3,015.03c vaso neṣi ca parṣi cāty aṃhaḥ kṛdhī no rāya uśijo yaviṣṭha //	vaso neṣi ca parṣi ca ati aṃhaḥ kṛdhī naḥ rāyaḥ uśijaḥ yaviṣṭha 
SA_GV01_rv_hn03u-315	RV_3,015.04a aṣāḷho agne vṛṣabho didīhi puro viśvāḥ saubhagā saṃjigīvān /	aṣāḷhaḥ agne vṛṣabhaḥ didīhi puraḥ viśvāḥ saubhaga ā saṃjigīvān 
SA_GV01_rv_hn03u-316	RV_3,015.04c yajñasya netā prathamasya pāyor jātavedo bṛhataḥ supraṇīte //	yajñasya netā prathamasya pāyoḥ jātavedaḥ bṛhataḥ su praṇīte 
SA_GV01_rv_hn03u-317	RV_3,015.05a acchidrā śarma jaritaḥ purūṇi devāṃ acchā dīdyānaḥ sumedhāḥ /	acchidrā śarma jaritar purūṇi devām acchā dīdyānaḥ sumedhāḥ 
SA_GV01_rv_hn03u-318	RV_3,015.05c ratho na sasnir abhi vakṣi vājam agne tvaṃ rodasī naḥ sumeke //	rathaḥ na sasniḥ abhi vakṣi vājam agne tvam rodasī naḥ sumeke 
SA_GV01_rv_hn03u-319	RV_3,015.06a pra pīpaya vṛṣabha jinva vājān agne tvaṃ rodasī naḥ sudoghe /	pra pīpaya vṛṣabha jinva vājān agne tvam rodasī naḥ su doghe 
SA_GV01_rv_hn03u-320	RV_3,015.06c devebhir deva surucā rucāno mā no martasya durmatiḥ pari ṣṭhāt //	devebhiḥ deva su rucā rucānaḥ mā naḥ martasya durmatiḥ pari sthāt 
SA_GV01_rv_hn03u-321	RV_3,015.07a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rv_hn03u-322	RV_3,015.07c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rv_hn03u-323	RV_3,016.01a ayam agniḥ suvīryasyeśe mahaḥ saubhagasya /	ayam agniḥ su vīryasya īśe mahaḥ saubhagasya 
SA_GV01_rv_hn03u-324	RV_3,016.01c rāya īśe svapatyasya gomata īśe vṛtrahathānām //	rāyaḥ īśe su apatyasya gomataḥ īśe vṛtra hathānām 
SA_GV01_rv_hn03u-325	RV_3,016.02a imaṃ naro marutaḥ saścatā vṛdhaṃ yasmin rāyaḥ śevṛdhāsaḥ /	imam naraḥ marutaḥ saścata vṛdham yasmin rāyaḥ śevṛdhāsaḥ 
SA_GV01_rv_hn03u-326	RV_3,016.02c abhi ye santi pṛtanāsu dūḍhyo viśvāhā śatrum ādabhuḥ //	abhi ye santi pṛtanāsu dūḍhyaḥ viśvāhā śatrum ādabhuḥ 
SA_GV01_rv_hn03u-327	RV_3,016.03a sa tvaṃ no rāyaḥ śiśīhi mīḍhvo agne suvīryasya /	sa tvam naḥ rāyaḥ śiśīhi mīḍhvaḥ agne su vīryasya 
SA_GV01_rv_hn03u-328	RV_3,016.03c tuvidyumna varṣiṣṭhasya prajāvato 'namīvasya śuṣmiṇaḥ //	tuvi dyumna varṣiṣṭhasya prajāvataḥ namīvasya śuṣmiṇaḥ 
SA_GV01_rv_hn03u-329	RV_3,016.04a cakrir yo viśvā bhuvanābhi sāsahiś cakrir deveṣv ā duvaḥ /	cakriḥ yaḥ viśvā bhuvanā abhi sāsahiḥ cakriḥ deveṣu ā duvaḥ 
SA_GV01_rv_hn03u-330	RV_3,016.04c ā deveṣu yatata ā suvīrya ā śaṃsa uta nṛṇām //	ā deveṣu yatate ā su vīrye ā śaṃse uta nṛṇām 
SA_GV01_rv_hn03u-331	RV_3,016.05a mā no agne 'mataye māvīratāyai rīradhaḥ /	mā naḥ agne mataye mā a vīra tāyai rīradhaḥ 
SA_GV01_rv_hn03u-332	RV_3,016.05c māgotāyai sahasas putra mā nide 'pa dveṣāṃsy ā kṛdhi //	mā a go tāyai sahasas putra mā nide pa dveṣāṃsi ā kṛdhi 
SA_GV01_rv_hn03u-333	RV_3,016.06a śagdhi vājasya subhaga prajāvato 'gne bṛhato adhvare /	śagdhi vājasya subhaga prajāvataḥ gne bṛhataḥ adhvare 
SA_GV01_rv_hn03u-334	RV_3,016.06c saṃ rāyā bhūyasā sṛja mayobhunā tuvidyumna yaśasvatā //	sam rāyā bhūyasā sṛja mayobhunā tuvi dyumna yaśasvatā 
SA_GV01_rv_hn03u-335	RV_3,017.01a samidhyamānaḥ prathamānu dharmā sam aktubhir ajyate viśvavāraḥ /	samidhyamānaḥ prathamā anu dharmā sam aktubhiḥ ajyate viśva vāraḥ 
SA_GV01_rv_hn03u-336	RV_3,017.01c śociṣkeśo ghṛtanirṇik pāvakaḥ suyajño agnir yajathāya devān //	śociṣkeśaḥ ghṛta nirṇij pāvakaḥ su yajñaḥ agniḥ yajathāya devān 
SA_GV01_rv_hn03u-337	RV_3,017.02a yathāyajo hotram agne pṛthivyā yathā divo jātavedaś cikitvān /	yathā ayajaḥ hotram agne pṛthivyāḥ yathā divaḥ jātavedaḥ cikitvān 
SA_GV01_rv_hn03u-338	RV_3,017.02c evānena haviṣā yakṣi devān manuṣvad yajñam pra tiremam adya //	eva anena haviṣā yakṣi devān manuṣvat yajñam pra tira imam adya 
SA_GV01_rv_hn03u-339	RV_3,017.03a trīṇy āyūṃṣi tava jātavedas tisra ājānīr uṣasas te agne /	trīṇi āyūṃṣi tava jātavedaḥ tisraḥ ājānīḥ uṣasaḥ te agne 
SA_GV01_rv_hn03u-340	RV_3,017.03c tābhir devānām avo yakṣi vidvān athā bhava yajamānāya śaṃ yoḥ //	tābhiḥ devānām avaḥ yakṣi vidvān athā bhava yajamānāya śam yoḥ 
SA_GV01_rv_hn03u-341	RV_3,017.04a agniṃ sudītiṃ sudṛśaṃ gṛṇanto namasyāmas tveḍyaṃ jātavedaḥ /	agnim su dītim su dṛśam gṛṇantaḥ namasyāmaḥ tvā īḍyam jātavedaḥ 
SA_GV01_rv_hn03u-342	RV_3,017.04c tvāṃ dūtam aratiṃ havyavāhaṃ devā akṛṇvann amṛtasya nābhim //	tvām dūtam aratim havyavāham devāḥ akṛṇvan amṛtasya nābhim 
SA_GV01_rv_hn03u-343	RV_3,017.05a yas tvad dhotā pūrvo agne yajīyān dvitā ca sattā svadhayā ca śambhuḥ /	yaḥ tvat hotā pūrvaḥ agne yajīyān dvitā ca sattā svadhayā ca śambhuḥ 
SA_GV01_rv_hn03u-344	RV_3,017.05c tasyānu dharma pra yajā cikitvo 'tha no dhā adhvaraṃ devavītau //	tasya anu dharma pra yaja ā cikitvaḥ tha naḥ dhāḥ adhvaram deva vītau 
SA_GV01_rv_hn03u-345	RV_3,018.01a bhavā no agne sumanā upetau sakheva sakhye pitareva sādhuḥ /	bhava naḥ agne sumanāḥ upetau sakhā iva sakhye pitarā iva sādhuḥ 
SA_GV01_rv_hn03u-346	RV_3,018.01c purudruho hi kṣitayo janānām prati pratīcīr dahatād arātīḥ //	puru druhaḥ hi kṣitayaḥ janānām prati pratīcīḥ dahatāt arātīḥ 
SA_GV01_rv_hn03u-347	RV_3,018.02a tapo ṣv agne antarāṃ amitrān tapā śaṃsam araruṣaḥ parasya /	tapa u su agne antarān amitrān tapa śaṃsam a raruṣaḥ parasya 
SA_GV01_rv_hn03u-348	RV_3,018.02c tapo vaso cikitāno acittān vi te tiṣṭhantām ajarā ayāsaḥ //	tapaḥ vaso cikitānaḥ acittān vi te tiṣṭhantām ajarāḥ ayāsaḥ 
SA_GV01_rv_hn03u-349	RV_3,018.03a idhmenāgna icchamāno ghṛtena juhomi havyaṃ tarase balāya /	idhmena agne icchamānaḥ ghṛtena juhomi havyam tarase balāya 
SA_GV01_rv_hn03u-350	RV_3,018.03c yāvad īśe brahmaṇā vandamāna imāṃ dhiyaṃ śataseyāya devīm //	yāvat īśe brahmaṇā vandamānaḥ imām dhiyam śata seyāya devīm 
SA_GV01_rv_hn03u-351	RV_3,018.04a uc chociṣā sahasas putra stuto bṛhad vayaḥ śaśamāneṣu dhehi /	ud śociṣā sahasas putra stutaḥ bṛhat vayaḥ śaśamāneṣu dhehi 
SA_GV01_rv_hn03u-352	RV_3,018.04c revad agne viśvāmitreṣu śaṃ yor marmṛjmā te tanvam bhūri kṛtvaḥ //	revat agne viśvāmitreṣu śam yos marmṛjma te tanvam bhūri kṛtvas 
SA_GV01_rv_hn03u-353	RV_3,018.05a kṛdhi ratnaṃ susanitar dhanānāṃ sa ghed agne bhavasi yat samiddhaḥ /	kṛdhi ratnam su sanitar dhanānām sa gha id agne bhavasi yat samiddhaḥ 
SA_GV01_rv_hn03u-354	RV_3,018.05c stotur duroṇe subhagasya revat sṛprā karasnā dadhiṣe vapūṃṣi //	stotuḥ duroṇe subhagasya revat sṛprā karasnā dadhiṣe vapūṃṣi 
SA_GV01_rv_hn03u-355	RV_3,019.01a agniṃ hotāram pra vṛṇe miyedhe gṛtsaṃ kaviṃ viśvavidam amūram /	agnim hotāram pra vṛṇe miyedhe gṛtsam kavim viśva vidam amūram 
SA_GV01_rv_hn03u-356	RV_3,019.01c sa no yakṣad devatātā yajīyān rāye vājāya vanate maghāni //	sa naḥ yakṣat devatātā yajīyān rāye vājāya vanate maghāni 
SA_GV01_rv_hn03u-357	RV_3,019.02a pra te agne haviṣmatīm iyarmy acchā sudyumnāṃ rātinīṃ ghṛtācīm /	pra te agne haviṣmatīm iyarmi acchā su dyumnām rātinīm ghṛtācīm 
SA_GV01_rv_hn03u-358	RV_3,019.02c pradakṣiṇid devatātim urāṇaḥ saṃ rātibhir vasubhir yajñam aśret //	pradakṣiṇit devatātim urāṇaḥ sam rātibhiḥ vasubhiḥ yajñam aśret 
SA_GV01_rv_hn03u-359	RV_3,019.03a sa tejīyasā manasā tvota uta śikṣa svapatyasya śikṣoḥ /	sa tejīyasā manasā tvotaḥ uta śikṣa su apatyasya śikṣoḥ 
SA_GV01_rv_hn03u-360	RV_3,019.03c agne rāyo nṛtamasya prabhūtau bhūyāma te suṣṭutayaś ca vasvaḥ //	agne rāyaḥ nṛtamasya prabhūtau bhūyāma te suṣṭutayaḥ ca vasvaḥ 
SA_GV01_rv_hn03u-361	RV_3,019.04a bhūrīṇi hi tve dadhire anīkāgne devasya yajyavo janāsaḥ /	bhūrīṇi hi tve dadhire anīkā agne devasya yajyavaḥ janāsaḥ 
SA_GV01_rv_hn03u-362	RV_3,019.04c sa ā vaha devatātiṃ yaviṣṭha śardho yad adya divyaṃ yajāsi //	saḥ ā vaha devatātim yaviṣṭha śardhaḥ yat adya divyam yajāsi 
SA_GV01_rv_hn03u-363	RV_3,019.05a yat tvā hotāram anajan miyedhe niṣādayanto yajathāya devāḥ /	yat tvā hotāram anajat miyedhe niṣādayantaḥ yajathāya devāḥ 
SA_GV01_rv_hn03u-364	RV_3,019.05c sa tvaṃ no agne 'viteha bodhy adhi śravāṃsi dhehi nas tanūṣu //	sa tvam naḥ agne vitā iha bodhi adhi śravāṃsi dhehi naḥ tanūṣu 
SA_GV01_rv_hn03u-365	RV_3,020.01a agnim uṣasam aśvinā dadhikrāṃ vyuṣṭiṣu havate vahnir ukthaiḥ /	agnim uṣasam aśvinā dadhikrām vyuṣṭiṣu havate vahniḥ ukthaiḥ 
SA_GV01_rv_hn03u-366	RV_3,020.01c sujyotiṣo naḥ śṛṇvantu devāḥ sajoṣaso adhvaraṃ vāvaśānāḥ //	su jyotiṣaḥ naḥ śṛṇvantu devāḥ sajoṣasaḥ adhvaram vāvaśānāḥ 
SA_GV01_rv_hn03u-367	RV_3,020.02a agne trī te vājinā trī ṣadhasthā tisras te jihvā ṛtajāta pūrvīḥ /	agne trī te vājinā trī sadhasthā tisraḥ te jihvāḥ ṛta jāta pūrvīḥ 
SA_GV01_rv_hn03u-368	RV_3,020.02c tisra u te tanvo devavātās tābhir naḥ pāhi giro aprayucchan //	tisraḥ u te tanvaḥ deva vātāḥ tābhiḥ naḥ pāhi giraḥ aprayucchan 
SA_GV01_rv_hn03u-369	RV_3,020.03a agne bhūrīṇi tava jātavedo deva svadhāvo 'mṛtasya nāma /	agne bhūrīṇi tava jātavedaḥ deva svadhāvas mṛtasya nāma 
SA_GV01_rv_hn03u-370	RV_3,020.03c yāś ca māyā māyināṃ viśvaminva tve pūrvīḥ saṃdadhuḥ pṛṣṭabandho //	yāḥ ca māyāḥ māyinām viśvaminva tve pūrvīḥ saṃdadhuḥ pṛṣṭa bandho 
SA_GV01_rv_hn03u-371	RV_3,020.04a agnir netā bhaga iva kṣitīnāṃ daivīnāṃ deva ṛtupā ṛtāvā /	agniḥ netā bhagaḥ iva kṣitīnām daivīnām devaḥ ṛtu pāḥ ṛtāvā 
SA_GV01_rv_hn03u-372	RV_3,020.04c sa vṛtrahā sanayo viśvavedāḥ parṣad viśvāti duritā gṛṇantam //	sa vṛtra hā sanayaḥ viśva vedāḥ parṣat viśvā ati duritā gṛṇantam 
SA_GV01_rv_hn03u-373	RV_3,020.05a dadhikrām agnim uṣasaṃ ca devīm bṛhaspatiṃ savitāraṃ ca devam /	dadhikrām agnim uṣasam ca devīm bṛhaspatim savitāram ca devam 
SA_GV01_rv_hn03u-374	RV_3,020.05c aśvinā mitrāvaruṇā bhagaṃ ca vasūn rudrāṃ ādityāṃ iha huve //	aśvinā mitrāvaruṇā bhagam ca vasūn rudrān ādityān iha huve 
SA_GV01_rv_hn03u-375	RV_3,021.01a imaṃ no yajñam amṛteṣu dhehīmā havyā jātavedo juṣasva /	imam naḥ yajñam amṛteṣu dhehi imā havyā jātavedaḥ juṣasva 
SA_GV01_rv_hn03u-376	RV_3,021.01c stokānām agne medaso ghṛtasya hotaḥ prāśāna prathamo niṣadya //	stokānām agne medasaḥ ghṛtasya hotar prāśāna prathamaḥ niṣadya 
SA_GV01_rv_hn03u-377	RV_3,021.02a ghṛtavantaḥ pāvaka te stokā ścotanti medasaḥ /	ghṛtavantaḥ pāvaka te stokā ścotanti medasaḥ 
SA_GV01_rv_hn03u-378	RV_3,021.02c svadharman devavītaye śreṣṭhaṃ no dhehi vāryam //	svadharman deva vītaye śreṣṭham naḥ dhehi vāryam 
SA_GV01_rv_hn03u-379	RV_3,021.03a tubhyaṃ stokā ghṛtaścuto 'gne viprāya santya /	tubhyam stokāḥ ghṛtaścutaḥ gne viprāya santya 
SA_GV01_rv_hn03u-380	RV_3,021.03c ṛṣiḥ śreṣṭhaḥ sam idhyase yajñasya prāvitā bhava //	ṛṣiḥ śreṣṭhaḥ sam idhyase yajñasya prāvitā bhava 
SA_GV01_rv_hn03u-381	RV_3,021.04a tubhyaṃ ścotanty adhrigo śacīva stokāso agne medaso ghṛtasya /	tubhyam ścotanti adhrigo śacīvas stokāsaḥ agne medasaḥ ghṛtasya 
SA_GV01_rv_hn03u-382	RV_3,021.04c kaviśasto bṛhatā bhānunāgā havyā juṣasva medhira //	kavi śastaḥ bṛhatā bhānunā āgāḥ havyā juṣasva medhira 
SA_GV01_rv_hn03u-383	RV_3,021.05a ojiṣṭhaṃ te madhyato meda udbhṛtam pra te vayaṃ dadāmahe /	ojiṣṭham te madhyataḥ medaḥ udbhṛtam pra te vayam dadāmahe 
SA_GV01_rv_hn03u-384	RV_3,021.05c ścotanti te vaso stokā adhi tvaci prati tān devaśo vihi //	ścotanti te vaso stokāḥ adhi tvaci prati tān devaśas vihi 
SA_GV01_rv_hn03u-385	RV_3,022.01a ayaṃ so agnir yasmin somam indraḥ sutaṃ dadhe jaṭhare vāvaśānaḥ /	ayam saḥ agniḥ yasmin somam indraḥ sutam dadhe jaṭhare vāvaśānaḥ 
SA_GV01_rv_hn03u-386	RV_3,022.01c sahasriṇaṃ vājam atyaṃ na saptiṃ sasavān san stūyase jātavedaḥ //	sahasriṇam vājam atyam na saptim sasavān san stūyase jātavedaḥ 
SA_GV01_rv_hn03u-387	RV_3,022.02a agne yat te divi varcaḥ pṛthivyāṃ yad oṣadhīṣv apsv ā yajatra /	agne yat te divi varcaḥ pṛthivyām yat oṣadhīṣu apsu ā yajatra 
SA_GV01_rv_hn03u-388	RV_3,022.02c yenāntarikṣam urv ātatantha tveṣaḥ sa bhānur arṇavo nṛcakṣāḥ //	yena antarikṣam uru ātatantha tveṣaḥ sa bhānuḥ arṇavaḥ nṛ cakṣāḥ 
SA_GV01_rv_hn03u-389	RV_3,022.03a agne divo arṇam acchā jigāsy acchā devāṃ ūciṣe dhiṣṇyā ye /	agne divaḥ arṇam acchā jigāsi acchā devān ūciṣe dhiṣṇyāḥ ye 
SA_GV01_rv_hn03u-390	RV_3,022.03c yā rocane parastāt sūryasya yāś cāvastād upatiṣṭhanta āpaḥ //	yāḥ rocane parastāt sūryasya yāḥ ca avastāt upatiṣṭhante āpaḥ 
SA_GV01_rv_hn03u-391	RV_3,022.04a purīṣyāso agnayaḥ prāvaṇebhiḥ sajoṣasaḥ /	purīṣyāsaḥ agnayaḥ prāvaṇebhiḥ sajoṣasaḥ 
SA_GV01_rv_hn03u-392	RV_3,022.04c juṣantāṃ yajñam adruho 'namīvā iṣo mahīḥ //	juṣantām yajñam adruhaḥ namīvāḥ iṣaḥ mahīḥ 
SA_GV01_rv_hn03u-393	RV_3,022.05a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rv_hn03u-394	RV_3,022.05c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rv_hn03u-395	RV_3,023.01a nirmathitaḥ sudhita ā sadhasthe yuvā kavir adhvarasya praṇetā /	nirmathitaḥ sudhite ā sadhasthe yuvā kaviḥ adhvarasya praṇetā 
SA_GV01_rv_hn03u-396	RV_3,023.01c jūryatsv agnir ajaro vaneṣv atrā dadhe amṛtaṃ jātavedāḥ //	jūryatsu agniḥ ajaraḥ vaneṣu atrā dadhe amṛtam jātavedāḥ 
SA_GV01_rv_hn03u-397	RV_3,023.02a amanthiṣṭām bhāratā revad agniṃ devaśravā devavātaḥ sudakṣam /	amanthiṣṭām bhāratā revat agnim deva śravāḥ deva vātaḥ su dakṣam 
SA_GV01_rv_hn03u-398	RV_3,023.02c agne vi paśya bṛhatābhi rāyeṣāṃ no netā bhavatād anu dyūn //	agne vi paśya bṛhatā abhi rāyā iṣām naḥ netā bhavatāt anu dyūn 
SA_GV01_rv_hn03u-399	RV_3,023.03a daśa kṣipaḥ pūrvyaṃ sīm ajījanan sujātam mātṛṣu priyam /	daśa kṣipaḥ pūrvyam sīm ajījanan su jātam mātṛṣu priyam 
SA_GV01_rv_hn03u-400	RV_3,023.03c agniṃ stuhi daivavātaṃ devaśravo yo janānām asad vaśī //	agnim stuhi daiva vātam deva śravaḥ yaḥ janānām asat vaśī 
SA_GV01_rv_hn03u-401	RV_3,023.04a ni tvā dadhe vara ā pṛthivyā iḷāyās pade sudinatve ahnām /	ni tvā dadhe vare ā pṛthivyāḥ iḷāyāḥ pade su dina tve ahnām 
SA_GV01_rv_hn03u-402	RV_3,023.04c dṛṣadvatyām mānuṣa āpayāyāṃ sarasvatyāṃ revad agne didīhi //	dṛṣadvatyām mānuṣe āpayāyām sarasvatyām revat agne didīhi 
SA_GV01_rv_hn03u-403	RV_3,023.05a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rv_hn03u-404	RV_3,023.05c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rv_hn03u-405	RV_3,024.01a agne sahasva pṛtanā abhimātīr apāsya /	agne sahasva pṛtanāḥ abhimātīḥ apāsya 
SA_GV01_rv_hn03u-406	RV_3,024.01c duṣṭaras tarann arātīr varco dhā yajñavāhase //	duṣṭaraḥ taran arātīḥ varcaḥ dhāḥ yajña vāhase 
SA_GV01_rv_hn03u-407	RV_3,024.02a agna iḷā sam idhyase vītihotro amartyaḥ /	agne iḷā sam idhyase vītihotraḥ amartyaḥ 
SA_GV01_rv_hn03u-408	RV_3,024.02c juṣasva sū no adhvaram //	juṣasva su u naḥ adhvaram 
SA_GV01_rv_hn03u-409	RV_3,024.03a agne dyumnena jāgṛve sahasaḥ sūnav āhuta /	agne dyumnena jāgṛve sahasaḥ sūno āhuta 
SA_GV01_rv_hn03u-410	RV_3,024.03c edam barhiḥ sado mama //	ā idam barhiḥ sadaḥ mama 
SA_GV01_rv_hn03u-411	RV_3,024.04a agne viśvebhir agnibhir devebhir mahayā giraḥ /	agne viśvebhiḥ agnibhiḥ devebhiḥ mahaya giraḥ 
SA_GV01_rv_hn03u-412	RV_3,024.04c yajñeṣu ya u cāyavaḥ //	yajñeṣu ye u cāyavaḥ 
SA_GV01_rv_hn03u-413	RV_3,024.05a agne dā dāśuṣe rayiṃ vīravantam parīṇasam /	agne dāḥ dāśuṣe rayim vīravantam parīṇasam 
SA_GV01_rv_hn03u-414	RV_3,024.05c śiśīhi naḥ sūnumataḥ //	śiśīhi naḥ sūnumataḥ 
SA_GV01_rv_hn03u-415	RV_3,025.01a agne divaḥ sūnur asi pracetās tanā pṛthivyā uta viśvavedāḥ /	agne divaḥ sūnuḥ asi pracetāḥ tanā pṛthivyāḥ uta viśva vedāḥ 
SA_GV01_rv_hn03u-416	RV_3,025.01c ṛdhag devāṃ iha yajā cikitvaḥ //	ṛdhak devān iha yaja ā cikitvaḥ 
SA_GV01_rv_hn03u-417	RV_3,025.02a agniḥ sanoti vīryāṇi vidvān sanoti vājam amṛtāya bhūṣan /	agniḥ sanoti vīryāṇi vidvān sanoti vājam amṛtāya bhūṣan 
SA_GV01_rv_hn03u-418	RV_3,025.02c sa no devāṃ eha vahā purukṣo //	sa naḥ devān ā iha vaha purukṣo 
SA_GV01_rv_hn03u-419	RV_3,025.03a agnir dyāvāpṛthivī viśvajanye ā bhāti devī amṛte amūraḥ /	agniḥ dyāvāpṛthivī viśvajanye ā bhāti devī amṛte amūraḥ 
SA_GV01_rv_hn03u-420	RV_3,025.03c kṣayan vājaiḥ puruścandro namobhiḥ //	kṣayan vājaiḥ puru ścandraḥ namobhiḥ 
SA_GV01_rv_hn03u-421	RV_3,025.04a agna indraś ca dāśuṣo duroṇe sutāvato yajñam ihopa yātam /	agne indraḥ ca dāśuṣaḥ duroṇe sutāvataḥ yajñam iha upa yātam 
SA_GV01_rv_hn03u-422	RV_3,025.04c amardhantā somapeyāya devā //	amardhantā soma peyāya devā 
SA_GV01_rv_hn03u-423	RV_3,025.05a agne apāṃ sam idhyase duroṇe nityaḥ sūno sahaso jātavedaḥ /	agne apām sam idhyase duroṇe nityaḥ sūno sahasaḥ jātavedaḥ 
SA_GV01_rv_hn03u-424	RV_3,025.05c sadhasthāni mahayamāna ūtī //	sadhasthāni mahayamānaḥ ūtī 
SA_GV01_rv_hn03u-425	RV_3,026.01a vaiśvānaram manasāgniṃ nicāyyā haviṣmanto anuṣatyaṃ svarvidam /	vaiśvānaram manasā agnim nicāyyāḥ haviṣmantaḥ anuṣatyam svar vidam 
SA_GV01_rv_hn03u-426	RV_3,026.01c sudānuṃ devaṃ rathiraṃ vasūyavo gīrbhī raṇvaṃ kuśikāso havāmahe //	sudānum devam rathiram vasūyavaḥ gīrbhiḥ raṇvam kuśikāsaḥ havāmahe 
SA_GV01_rv_hn03u-427	RV_3,026.02a taṃ śubhram agnim avase havāmahe vaiśvānaram mātariśvānam ukthyam /	tam śubhram agnim avase havāmahe vaiśvānaram mātariśvānam ukthyam 
SA_GV01_rv_hn03u-428	RV_3,026.02c bṛhaspatim manuṣo devatātaye vipraṃ śrotāram atithiṃ raghuṣyadam //	bṛhaspatim manuṣaḥ devatātaye vipram śrotāram atithim raghuṣyadam 
SA_GV01_rv_hn03u-429	RV_3,026.03a aśvo na krandañ janibhiḥ sam idhyate vaiśvānaraḥ kuśikebhir yuge-yuge /	aśvaḥ na krandam janibhiḥ sam idhyate vaiśvānaraḥ kuśikebhiḥ yuge yuge 
SA_GV01_rv_hn03u-430	RV_3,026.03c sa no agniḥ suvīryaṃ svaśvyaṃ dadhātu ratnam amṛteṣu jāgṛviḥ //	sa naḥ agniḥ su vīryam su aśvyam dadhātu ratnam amṛteṣu jāgṛviḥ 
SA_GV01_rv_hn03u-431	RV_3,026.04a pra yantu vājās taviṣībhir agnayaḥ śubhe sammiślāḥ pṛṣatīr ayukṣata /	pra yantu vājāḥ taviṣībhiḥ agnayaḥ śubhe sammiślāḥ pṛṣatīḥ ayukṣata 
SA_GV01_rv_hn03u-432	RV_3,026.04c bṛhadukṣo maruto viśvavedasaḥ pra vepayanti parvatāṃ adābhyāḥ //	bṛhat ukṣaḥ marutaḥ viśva vedasaḥ pra vepayanti parvatān adābhyāḥ 
SA_GV01_rv_hn03u-433	RV_3,026.05a agniśriyo maruto viśvakṛṣṭaya ā tveṣam ugram ava īmahe vayam /	agni śriyaḥ marutaḥ viśvakṛṣṭayaḥ ā tveṣam ugram avaḥ īmahe vayam 
SA_GV01_rv_hn03u-434	RV_3,026.05c te svānino rudriyā varṣanirṇijaḥ siṃhā na heṣakratavaḥ sudānavaḥ //	te svāninaḥ rudriyāḥ varṣa nirṇijaḥ siṃhāḥ na heṣa kratavaḥ sudānavaḥ 
SA_GV01_rv_hn03u-435	RV_3,026.06a vrātaṃ-vrātaṃ gaṇaṃ-gaṇaṃ suśastibhir agner bhāmam marutām oja īmahe /	vrātam vrātam gaṇaṃgaṇam su śastibhiḥ agneḥ bhāmam marutām ojaḥ īmahe 
SA_GV01_rv_hn03u-436	RV_3,026.06c pṛṣadaśvāso anavabhrarādhaso gantāro yajñaṃ vidatheṣu dhīrāḥ //	pṛṣat aśvāsaḥ anavabhra rādhasaḥ gantāraḥ yajñam vidatheṣu dhīrāḥ 
SA_GV01_rv_hn03u-437	RV_3,026.07a agnir asmi janmanā jātavedā ghṛtam me cakṣur amṛtam ma āsan /	agniḥ asmi janmanā jātavedāḥ ghṛtam me cakṣuḥ amṛtam me āsan 
SA_GV01_rv_hn03u-438	RV_3,026.07c arkas tridhātū rajaso vimāno 'jasro gharmo havir asmi nāma //	arkaḥ tri dhātuḥ rajasaḥ vimānaḥ jasraḥ gharmaḥ haviḥ asmi nāma 
SA_GV01_rv_hn03u-439	RV_3,026.08a tribhiḥ pavitrair apupod dhy arkaṃ hṛdā matiṃ jyotir anu prajānan /	tribhiḥ pavitraiḥ apupot hi arkam hṛdā matim jyotiḥ anu prajānan 
SA_GV01_rv_hn03u-440	RV_3,026.08c varṣiṣṭhaṃ ratnam akṛta svadhābhir ād id dyāvāpṛthivī pary apaśyat //	varṣiṣṭham ratnam akṛta svadhābhiḥ āt id dyāvāpṛthivī pari apaśyat 
SA_GV01_rv_hn03u-441	RV_3,026.09a śatadhāram utsam akṣīyamāṇaṃ vipaścitam pitaraṃ vaktvānām /	śata dhāram utsam a kṣīyamāṇam vipaścitam pitaram vaktvānām 
SA_GV01_rv_hn03u-442	RV_3,026.09c meḷim madantam pitror upasthe taṃ rodasī pipṛtaṃ satyavācam //	meḷim madantam pitroḥ upasthe tam rodasī pipṛtam satya vācam 
SA_GV01_rv_hn03u-443	RV_3,027.01a pra vo vājā abhidyavo haviṣmanto ghṛtācyā /	pra vaḥ vājāḥ abhidyavaḥ haviṣmantaḥ ghṛtācyā 
SA_GV01_rv_hn03u-444	RV_3,027.01c devāñ jigāti sumnayuḥ //	devām jigāti sumnayuḥ 
SA_GV01_rv_hn03u-445	RV_3,027.02a īḷe agniṃ vipaścitaṃ girā yajñasya sādhanam /	īḍe agnim vipaścitam girā yajñasya sādhanam 
SA_GV01_rv_hn03u-446	RV_3,027.02c śruṣṭīvānaṃ dhitāvānam //	śruṣṭīvānam dhitāvānam 
SA_GV01_rv_hn03u-447	RV_3,027.03a agne śakema te vayaṃ yamaṃ devasya vājinaḥ /	agne śakema te vayam yamam devasya vājinaḥ 
SA_GV01_rv_hn03u-448	RV_3,027.03c ati dveṣāṃsi tarema //	ati dveṣāṃsi tarema 
SA_GV01_rv_hn03u-449	RV_3,027.04a samidhyamāno adhvare 'gniḥ pāvaka īḍyaḥ /	samidhyamānaḥ adhvare gniḥ pāvakaḥ īḍyaḥ 
SA_GV01_rv_hn03u-450	RV_3,027.04c śociṣkeśas tam īmahe //	śociṣkeśaḥ tam īmahe 
SA_GV01_rv_hn03u-451	RV_3,027.05a pṛthupājā amartyo ghṛtanirṇik svāhutaḥ /	pṛthu pājāḥ amartyaḥ ghṛta nirṇij su āhutaḥ 
SA_GV01_rv_hn03u-452	RV_3,027.05c agnir yajñasya havyavāṭ //	agniḥ yajñasya havyavāṭ 
SA_GV01_rv_hn03u-453	RV_3,027.06a taṃ sabādho yatasruca itthā dhiyā yajñavantaḥ /	tam sabādhaḥ yata srucaḥ itthā dhiyā yajñavantaḥ 
SA_GV01_rv_hn03u-454	RV_3,027.06c ā cakrur agnim ūtaye //	ā cakruḥ agnim ūtaye 
SA_GV01_rv_hn03u-455	RV_3,027.07a hotā devo amartyaḥ purastād eti māyayā /	hotā devaḥ amartyaḥ purastāt eti māyayā 
SA_GV01_rv_hn03u-456	RV_3,027.07c vidathāni pracodayan //	vidathāni pracodayan 
SA_GV01_rv_hn03u-457	RV_3,027.08a vājī vājeṣu dhīyate 'dhvareṣu pra ṇīyate /	vājī vājeṣu dhīyate dhvareṣu pra nīyate 
SA_GV01_rv_hn03u-458	RV_3,027.08c vipro yajñasya sādhanaḥ //	vipraḥ yajñasya sādhanaḥ 
SA_GV01_rv_hn03u-459	RV_3,027.09a dhiyā cakre vareṇyo bhūtānāṃ garbham ā dadhe /	dhiyā cakre vareṇyaḥ bhūtānām garbham ā dadhe 
SA_GV01_rv_hn03u-460	RV_3,027.09c dakṣasya pitaraṃ tanā //	dakṣasya pitaram tanā 
SA_GV01_rv_hn03u-461	RV_3,027.10a ni tvā dadhe vareṇyaṃ dakṣasyeḷā sahaskṛta /	ni tvā dadhe vareṇyam dakṣasya iḷā sahaskṛta 
SA_GV01_rv_hn03u-462	RV_3,027.10c agne sudītim uśijam //	agne su dītim uśijam 
SA_GV01_rv_hn03u-463	RV_3,027.11a agniṃ yanturam apturam ṛtasya yoge vanuṣaḥ /	agnim yanturam ap turam ṛtasya yoge 
SA_GV01_rv_hn03u-464	RV_3,027.11c viprā vājaiḥ sam indhate //	viprāḥ vājaiḥ sam indhate 
SA_GV01_rv_hn03u-465	RV_3,027.12a ūrjo napātam adhvare dīdivāṃsam upa dyavi /	ūrjaḥ napātam adhvare dīdivāṃsam upa dyavi 
SA_GV01_rv_hn03u-466	RV_3,027.12c agnim īḷe kavikratum //	agnim īḍe kavi kratum 
SA_GV01_rv_hn03u-467	RV_3,027.13a īḷenyo namasyas tiras tamāṃsi darśataḥ /	īḍenyaḥ namasyaḥ tiras tamāṃsi darśataḥ 
SA_GV01_rv_hn03u-468	RV_3,027.13c sam agnir idhyate vṛṣā //	sam agniḥ idhyate vṛṣā 
SA_GV01_rv_hn03u-469	RV_3,027.14a vṛṣo agniḥ sam idhyate 'śvo na devavāhanaḥ /	vṛṣaḥ agniḥ sam idhyate śvas na deva vāhanaḥ 
SA_GV01_rv_hn03u-470	RV_3,027.14c taṃ haviṣmanta īḷate //	tam haviṣmantaḥ īḍate 
SA_GV01_rv_hn03u-471	RV_3,027.15a vṛṣaṇaṃ tvā vayaṃ vṛṣan vṛṣaṇaḥ sam idhīmahi /	vṛṣaṇam tvā vayam vṛṣan vṛṣaṇaḥ sam idhīmahi 
SA_GV01_rv_hn03u-472	RV_3,027.15c agne dīdyatam bṛhat //	agne dīdyatam bṛhat 
SA_GV01_rv_hn03u-473	RV_3,028.01a agne juṣasva no haviḥ puroḷāśaṃ jātavedaḥ /	agne juṣasva naḥ haviḥ puroḷāśam jātavedaḥ 
SA_GV01_rv_hn03u-474	RV_3,028.01c prātaḥsāve dhiyāvaso //	prātaḥsāve dhiyāvaso 
SA_GV01_rv_hn03u-475	RV_3,028.02a puroḷā agne pacatas tubhyaṃ vā ghā pariṣkṛtaḥ /	puroḷās agne pacataḥ tubhyam vā gha pariṣkṛtaḥ 
SA_GV01_rv_hn03u-476	RV_3,028.02c taṃ juṣasva yaviṣṭhya //	tam juṣasva yaviṣṭhya 
SA_GV01_rv_hn03u-477	RV_3,028.03a agne vīhi puroḷāśam āhutaṃ tiroahnyam /	agne vīhi puroḍāśam āhutam tiroahnyam 
SA_GV01_rv_hn03u-478	RV_3,028.03c sahasaḥ sūnur asy adhvare hitaḥ //	sahasaḥ sūnuḥ asi adhvare hitaḥ 
SA_GV01_rv_hn03u-479	RV_3,028.04a mādhyandine savane jātavedaḥ puroḷāśam iha kave juṣasva /	mādhyandine savane jātavedaḥ puroḷāśam iha kave juṣasva 
SA_GV01_rv_hn03u-480	RV_3,028.04c agne yahvasya tava bhāgadheyaṃ na pra minanti vidatheṣu dhīrāḥ //	agne yahvasya tava bhāgadheyam na pra minanti vidatheṣu dhīrāḥ 
SA_GV01_rv_hn03u-481	RV_3,028.05a agne tṛtīye savane hi kāniṣaḥ puroḷāśaṃ sahasaḥ sūnav āhutam /	agne tṛtīye savane hi kāniṣaḥ puroḷāśam sahasaḥ sūno āhutam 
SA_GV01_rv_hn03u-482	RV_3,028.05c athā deveṣv adhvaraṃ vipanyayā dhā ratnavantam amṛteṣu jāgṛvim //	athā deveṣu adhvaram vipanyayā dhāḥ ratnavantam amṛteṣu jāgṛvim 
SA_GV01_rv_hn03u-483	RV_3,028.06a agne vṛdhāna āhutim puroḷāśaṃ jātavedaḥ /	agne vṛdhānaḥ āhutim puroḍāśam jātavedaḥ 
SA_GV01_rv_hn03u-484	RV_3,028.06c juṣasva tiroahnyam //	juṣasva tiroahnyam 
SA_GV01_rv_hn03u-485	RV_3,029.01a astīdam adhimanthanam asti prajananaṃ kṛtam /	asti idam adhimanthanam asti prajananam kṛtam 
SA_GV01_rv_hn03u-486	RV_3,029.01c etāṃ viśpatnīm ā bharāgnim manthāma pūrvathā //	etām viś patnīm ā bhara agnim manthāma pūrvathā 
SA_GV01_rv_hn03u-487	RV_3,029.02a araṇyor nihito jātavedā garbha iva sudhito garbhiṇīṣu /	araṇyoḥ nihitaḥ jātavedāḥ garbhaḥ iva sudhitaḥ garbhiṇīṣu 
SA_GV01_rv_hn03u-488	RV_3,029.02c dive-diva īḍyo jāgṛvadbhir haviṣmadbhir manuṣyebhir agniḥ //	dive dive īḍyaḥ jāgṛvadbhiḥ haviṣmadbhiḥ manuṣyebhiḥ agniḥ 
SA_GV01_rv_hn03u-489	RV_3,029.03a uttānāyām ava bharā cikitvān sadyaḥ pravītā vṛṣaṇaṃ jajāna /	uttānāyām ava bhara cikitvān sadyas pravītā vṛṣaṇam jajāna 
SA_GV01_rv_hn03u-490	RV_3,029.03c aruṣastūpo ruśad asya pāja iḷāyās putro vayune 'janiṣṭa //	aruṣa stūpaḥ ruśat asya pājaḥ iḷāyāḥ putraḥ vayune janiṣṭa 
SA_GV01_rv_hn03u-491	RV_3,029.04a iḷāyās tvā pade vayaṃ nābhā pṛthivyā adhi /	iḷāyāḥ tvā pade vayam nābhā pṛthivyāḥ adhi 
SA_GV01_rv_hn03u-492	RV_3,029.04c jātavedo ni dhīmahy agne havyāya voḷhave //	jātavedaḥ ni dhīmahi agne havyāya voḷhave 
SA_GV01_rv_hn03u-493	RV_3,029.05a manthatā naraḥ kavim advayantam pracetasam amṛtaṃ supratīkam /	manthata naraḥ kavim advayantam pracetasam amṛtam su pratīkam 
SA_GV01_rv_hn03u-494	RV_3,029.05c yajñasya ketum prathamam purastād agniṃ naro janayatā suśevam //	yajñasya ketum prathamam purastāt agnim naraḥ janayata su śevam 
SA_GV01_rv_hn03u-495	RV_3,029.06a yadī manthanti bāhubhir vi rocate 'śvo na vājy aruṣo vaneṣv ā /	yadī manthanti bāhubhiḥ vi rocate śvas na vājī aruṣaḥ vaneṣu ā 
SA_GV01_rv_hn03u-496	RV_3,029.06c citro na yāmann aśvinor anivṛtaḥ pari vṛṇakty aśmanas tṛṇā dahan //	citraḥ na yāman aśvinoḥ anivṛtaḥ pari vṛṇakti aśmanaḥ tṛṇā dahan 
SA_GV01_rv_hn03u-497	RV_3,029.07a jāto agnī rocate cekitāno vājī vipraḥ kaviśastaḥ sudānuḥ /	jātaḥ agniḥ rocate cekitānaḥ vājī vipraḥ kavi śastaḥ sudānuḥ 
SA_GV01_rv_hn03u-498	RV_3,029.07c yaṃ devāsa īḍyaṃ viśvavidaṃ havyavāham adadhur adhvareṣu //	yam devāsaḥ īḍyam viśva vidam havyavāham adadhuḥ adhvareṣu 
SA_GV01_rv_hn03u-499	RV_3,029.08a sīda hotaḥ sva u loke cikitvān sādayā yajñaṃ sukṛtasya yonau /	sīda hotar sve u loke cikitvān sādaya yajñam sukṛtasya yonau 
SA_GV01_rv_hn03u-500	RV_3,029.08c devāvīr devān haviṣā yajāsy agne bṛhad yajamāne vayo dhāḥ //	devāvīḥ devān haviṣā yajāsi agne bṛhat yajamāne vayaḥ dhāḥ 
SA_GV01_rv_hn03u-501	RV_3,029.09a kṛṇota dhūmaṃ vṛṣaṇaṃ sakhāyo 'sredhanta itana vājam accha /	kṛṇota dhūmam vṛṣaṇam sakhāyo sredhantaḥ itana vājam accha 
SA_GV01_rv_hn03u-502	RV_3,029.09c ayam agniḥ pṛtanāṣāṭ suvīro yena devāso asahanta dasyūn //	ayam agniḥ pṛtanāṣāh su vīraḥ yena devāsaḥ asahanta dasyūn 
SA_GV01_rv_hn03u-503	RV_3,029.10a ayaṃ te yonir ṛtviyo yato jāto arocathāḥ /	ayam te yoniḥ ṛtviyaḥ yatas jātaḥ arocathāḥ 
SA_GV01_rv_hn03u-504	RV_3,029.10c taṃ jānann agna ā sīdāthā no vardhayā giraḥ //	tam jānan agne ā sīda atha ā naḥ vardhaya giraḥ 
SA_GV01_rv_hn03u-505	RV_3,029.11a tanūnapād ucyate garbha āsuro narāśaṃso bhavati yad vijāyate /	tanūnapāt ucyate garbhaḥ āsuraḥ narāśaṃsaḥ bhavati yat vijāyate 
SA_GV01_rv_hn03u-506	RV_3,029.11c mātariśvā yad amimīta mātari vātasya sargo abhavat sarīmaṇi //	mātariśvā yat amimīta mātari vātasya sargaḥ abhavat sarīmaṇi 
SA_GV01_rv_hn03u-507	RV_3,029.12a sunirmathā nirmathitaḥ sunidhā nihitaḥ kaviḥ /	sunirmathā nirmathitaḥ sunidhā nihitaḥ kaviḥ 
SA_GV01_rv_hn03u-508	RV_3,029.12c agne svadhvarā kṛṇu devān devayate yaja //	agne su adhvarā kṛṇu devān devayate yaja 
SA_GV01_rv_hn03u-509	RV_3,029.13a ajījanann amṛtam martyāso 'sremāṇaṃ taraṇiṃ vīḷujambham /	ajījanan amṛtam martyāsaḥ sremāṇam taraṇim vīḍu jambham 
SA_GV01_rv_hn03u-510	RV_3,029.13c daśa svasāro agruvaḥ samīcīḥ pumāṃsaṃ jātam abhi saṃ rabhante //	daśa svasāraḥ agruvaḥ samīcīḥ pumāṃsam jātam abhi sam rabhante 
SA_GV01_rv_hn03u-511	RV_3,029.14a pra saptahotā sanakād arocata mātur upasthe yad aśocad ūdhani /	pra saptahotā sanakāt arocata mātuḥ upasthe yat aśocat ūdhani 
SA_GV01_rv_hn03u-512	RV_3,029.14c na ni miṣati suraṇo dive-dive yad asurasya jaṭharād ajāyata //	na ni miṣati suraṇaḥ dive dive yat asurasya jaṭharāt ajāyata 
SA_GV01_rv_hn03u-513	RV_3,029.15a amitrāyudho marutām iva prayāḥ prathamajā brahmaṇo viśvam id viduḥ /	amitrāyudhaḥ marutām iva prayāḥ prathama jāḥ brahmaṇaḥ viśvam id viduḥ 
SA_GV01_rv_hn03u-514	RV_3,029.15c dyumnavad brahma kuśikāsa erira eka-eko dame agniṃ sam īdhire //	dyumnavat brahma kuśikāsaḥ erire ekaikaḥ dame agnim sam īdhire 
SA_GV01_rv_hn03u-515	RV_3,029.16a yad adya tvā prayati yajñe asmin hotaś cikitvo 'vṛṇīmahīha /	yat adya tvā prayati yajñe asmin hotar cikitvaḥ vṛṇīmahi iha 
SA_GV01_rv_hn03u-516	RV_3,029.16c dhruvam ayā dhruvam utāśamiṣṭhāḥ prajānan vidvāṃ upa yāhi somam //	dhruvam ayāḥ dhruvam uta aśamiṣṭhāḥ prajānan vidvān upa yāhi somam 
SA_GV01_rv_hn03u-517	RV_3,030.01a icchanti tvā somyāsaḥ sakhāyaḥ sunvanti somaṃ dadhati prayāṃsi /	icchanti tvā somyāsaḥ sakhāyaḥ sunvanti somam dadhati prayāṃsi 
SA_GV01_rv_hn03u-518	RV_3,030.01c titikṣante abhiśastiṃ janānām indra tvad ā kaś cana hi praketaḥ //	titikṣante abhiśastim janānām indra tvat ā kaḥ cana hi praketaḥ 
SA_GV01_rv_hn03u-519	RV_3,030.02a na te dūre paramā cid rajāṃsy ā tu pra yāhi harivo haribhyām /	na te dūre paramā cit rajāṃsi ā tu pra yāhi harivas haribhyām 
SA_GV01_rv_hn03u-520	RV_3,030.02c sthirāya vṛṣṇe savanā kṛtemā yuktā grāvāṇaḥ samidhāne agnau //	sthirāya vṛṣṇe savanā kṛtā imā yuktāḥ grāvāṇaḥ samidhāne agnau 
SA_GV01_rv_hn03u-521	RV_3,030.03a indraḥ suśipro maghavā tarutro mahāvrātas tuvikūrmir ṛghāvān /	indraḥ su śipraḥ maghavā tarutraḥ mahā vrātaḥ tuvikūrmiḥ ṛghāvān 
SA_GV01_rv_hn03u-522	RV_3,030.03c yad ugro dhā bādhito martyeṣu kva tyā te vṛṣabha vīryāṇi //	yat ugraḥ dhāḥ bādhitaḥ martyeṣu kva tyā te vṛṣabha vīryāṇi 
SA_GV01_rv_hn03u-523	RV_3,030.04a tvaṃ hi ṣmā cyāvayann acyutāny eko vṛtrā carasi jighnamānaḥ /	tvam hi sma ā cyāvayan acyutāni ekaḥ vṛtrā carasi jighnamānaḥ 
SA_GV01_rv_hn03u-524	RV_3,030.04c tava dyāvāpṛthivī parvatāso 'nu vratāya nimiteva tasthuḥ //	tava dyāvāpṛthivī parvatāsaḥ nu vratāya nimitā iva tasthuḥ 
SA_GV01_rv_hn03u-525	RV_3,030.05a utābhaye puruhūta śravobhir eko dṛḷham avado vṛtrahā san /	uta abhaye puruhūta śravobhiḥ ekaḥ dṛḍham avadaḥ vṛtrahā san 
SA_GV01_rv_hn03u-526	RV_3,030.05c ime cid indra rodasī apāre yat saṃgṛbhṇā maghavan kāśir it te //	ime cit indra rodasī apāre yat saṃgṛbhṇāḥ maghavan kāśiḥ id te 
SA_GV01_rv_hn03u-527	RV_3,030.06a pra sū ta indra pravatā haribhyām pra te vajraḥ pramṛṇann etu śatrūn /	pra su u te indra pravatā haribhyām pra te vajraḥ pramṛṇan etu śatrūn 
SA_GV01_rv_hn03u-528	RV_3,030.06c jahi pratīco anūcaḥ parāco viśvaṃ satyaṃ kṛṇuhi viṣṭam astu //	jahi pratīcaḥ anūcaḥ parācaḥ viśvam satyam kṛṇuhi viṣṭam astu 
SA_GV01_rv_hn03u-529	RV_3,030.07a yasmai dhāyur adadhā martyāyābhaktaṃ cid bhajate gehyaṃ saḥ /	yasmai dhāyuḥ adadhāḥ martyāya a bhaktam cit bhajate gehyam saḥ 
SA_GV01_rv_hn03u-530	RV_3,030.07c bhadrā ta indra sumatir ghṛtācī sahasradānā puruhūta rātiḥ //	bhadrā te indra sumatiḥ ghṛtācī sahasra dānā puruhūta rātiḥ 
SA_GV01_rv_hn03u-531	RV_3,030.08a sahadānum puruhūta kṣiyantam ahastam indra sam piṇak kuṇārum /	saha dānum puruhūta kṣiyantam ahastam indra sam piṇak kuṇārum 
SA_GV01_rv_hn03u-532	RV_3,030.08c abhi vṛtraṃ vardhamānam piyārum apādam indra tavasā jaghantha //	abhi vṛtram vardhamānam piyārum a pādam indra tavasā jaghantha 
SA_GV01_rv_hn03u-533	RV_3,030.09a ni sāmanām iṣirām indra bhūmim mahīm apārāṃ sadane sasattha /	ni sāmanām iṣirām indra bhūmim mahīm apārām sadane sasattha 
SA_GV01_rv_hn03u-534	RV_3,030.09c astabhnād dyāṃ vṛṣabho antarikṣam arṣantv āpas tvayeha prasūtāḥ //	astabhnāt dyām vṛṣabhaḥ antarikṣam arṣantu āpaḥ tvayā iha prasūtāḥ 
SA_GV01_rv_hn03u-535	RV_3,030.10a alātṛṇo vala indra vrajo goḥ purā hantor bhayamāno vy āra /	alātṛṇaḥ valaḥ indra vrajaḥ goḥ purā hantoḥ bhayamānaḥ vi āra 
SA_GV01_rv_hn03u-536	RV_3,030.10c sugān patho akṛṇon niraje gāḥ prāvan vāṇīḥ puruhūtaṃ dhamantīḥ //	su gān pathaḥ akṛṇot niraje gāḥ prāvan vāṇīḥ puruhūtam dhamantīḥ 
SA_GV01_rv_hn03u-537	RV_3,030.11a eko dve vasumatī samīcī indra ā paprau pṛthivīm uta dyām /	ekaḥ dve vasumatī samīcī indraḥ ā paprau pṛthivīm uta dyām 
SA_GV01_rv_hn03u-538	RV_3,030.11c utāntarikṣād abhi naḥ samīka iṣo rathīḥ sayujaḥ śūra vājān //	uta antarikṣāt abhi naḥ samīke iṣaḥ rathīḥ sayujaḥ śūra vājān 
SA_GV01_rv_hn03u-539	RV_3,030.12a diśaḥ sūryo na mināti pradiṣṭā dive-dive haryaśvaprasūtāḥ /	diśaḥ sūryaḥ na mināti pradiṣṭāḥ dive dive haryaśva prasūtāḥ 
SA_GV01_rv_hn03u-540	RV_3,030.12c saṃ yad ānaḷ adhvana ād id aśvair vimocanaṃ kṛṇute tat tv asya //	sam yat ānaṭ adhvanaḥ āt id aśvaiḥ vimocanam kṛṇute tat tu asya 
SA_GV01_rv_hn03u-541	RV_3,030.13a didṛkṣanta uṣaso yāmann aktor vivasvatyā mahi citram anīkam /	didṛkṣantaḥ uṣasaḥ yāman aktoḥ vivasvatyāḥ mahi citram anīkam 
SA_GV01_rv_hn03u-542	RV_3,030.13c viśve jānanti mahinā yad āgād indrasya karma sukṛtā purūṇi //	viśve jānanti mahinā yat āgāt indrasya karma su kṛtā purūṇi 
SA_GV01_rv_hn03u-543	RV_3,030.14a mahi jyotir nihitaṃ vakṣaṇāsv āmā pakvaṃ carati bibhratī gauḥ /	mahi jyotiḥ nihitam vakṣaṇāsu āmā pakvam carati bibhratī gauḥ 
SA_GV01_rv_hn03u-544	RV_3,030.14c viśvaṃ svādma sambhṛtam usriyāyāṃ yat sīm indro adadhād bhojanāya //	viśvam svādma sambhṛtam usriyāyām yat sīm indraḥ adadhāt bhojanāya 
SA_GV01_rv_hn03u-545	RV_3,030.15a indra dṛhya yāmakośā abhūvan yajñāya śikṣa gṛṇate sakhibhyaḥ /	indra dṛhya yāma kośāḥ abhūvan yajñāya śikṣa gṛṇate sakhibhyaḥ 
SA_GV01_rv_hn03u-546	RV_3,030.15c durmāyavo durevā martyāso niṣaṅgiṇo ripavo hantvāsaḥ //	durmāyavaḥ durevāḥ martyāsaḥ niṣaṅgiṇaḥ ripavaḥ hantvāsaḥ 
SA_GV01_rv_hn03u-547	RV_3,030.16a saṃ ghoṣaḥ śṛṇve 'vamair amitrair jahī ny eṣv aśaniṃ tapiṣṭhām /	sam ghoṣaḥ śṛṇve vamaiḥ amitraiḥ jahi ni eṣu aśanim tapiṣṭhām 
SA_GV01_rv_hn03u-548	RV_3,030.16c vṛścem adhastād vi rujā sahasva jahi rakṣo maghavan randhayasva //	vṛśca īm adhastāt vi ruja sahasva jahi rakṣaḥ maghavan randhayasva 
SA_GV01_rv_hn03u-549	RV_3,030.17a ud vṛha rakṣaḥ sahamūlam indra vṛścā madhyam praty agraṃ śṛṇīhi /	ud vṛha rakṣaḥ saha mūlam indra vṛśca madhyam prati agram śṛṇīhi 
SA_GV01_rv_hn03u-550	RV_3,030.17c ā kīvataḥ salalūkaṃ cakartha brahmadviṣe tapuṣiṃ hetim asya //	ā kīvataḥ salalūkam cakartha brahma dviṣe tapuṣim hetim asya 
SA_GV01_rv_hn03u-551	RV_3,030.18a svastaye vājibhiś ca praṇetaḥ saṃ yan mahīr iṣa āsatsi pūrvīḥ /	svastaye vājibhiḥ ca praṇetar sam yat mahīḥ iṣaḥ āsatsi pūrvīḥ 
SA_GV01_rv_hn03u-552	RV_3,030.18c rāyo vantāro bṛhataḥ syāmāsme astu bhaga indra prajāvān //	rāyaḥ vantāraḥ bṛhataḥ syāma asme astu bhagaḥ indra prajāvān 
SA_GV01_rv_hn03u-553	RV_3,030.19a ā no bhara bhagam indra dyumantaṃ ni te deṣṇasya dhīmahi prareke /	ā naḥ bhara bhagam indra dyumantam ni te deṣṇasya dhīmahi prareke 
SA_GV01_rv_hn03u-554	RV_3,030.19c ūrva iva paprathe kāmo asme tam ā pṛṇa vasupate vasūnām //	ūrvaḥ iva paprathe kāmaḥ asme tam ā pṛṇa vasu pate vasūnām 
SA_GV01_rv_hn03u-555	RV_3,030.20a imaṃ kāmam mandayā gobhir aśvaiś candravatā rādhasā paprathaś ca /	imam kāmam mandayā gobhiḥ aśvaiḥ candravatā rādhasā paprathaḥ ca 
SA_GV01_rv_hn03u-556	RV_3,030.20c svaryavo matibhis tubhyaṃ viprā indrāya vāhaḥ kuśikāso akran //	svaryavaḥ matibhiḥ tubhyam viprāḥ indrāya vāhaḥ kuśikāsaḥ akran 
SA_GV01_rv_hn03u-557	RV_3,030.21a ā no gotrā dardṛhi gopate gāḥ sam asmabhyaṃ sanayo yantu vājāḥ /	ā naḥ gotrā dardṛhi gopate gāḥ sam asmabhyam sanayaḥ yantu vājāḥ 
SA_GV01_rv_hn03u-558	RV_3,030.21c divakṣā asi vṛṣabha satyaśuṣmo 'smabhyaṃ su maghavan bodhi godāḥ //	divakṣāḥ asi vṛṣabha satya śuṣma u smabhyam su maghavan bodhi go dāḥ 
SA_GV01_rv_hn03u-559	RV_3,030.22a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-560	RV_3,030.22c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-561	RV_3,031.01a śāsad vahnir duhitur naptyaṃ gād vidvāṃ ṛtasya dīdhitiṃ saparyan /	śāsat vahniḥ duhituḥ naptyam gāt vidvān ṛtasya dīdhitim saparyan 
SA_GV01_rv_hn03u-562	RV_3,031.01c pitā yatra duhituḥ sekam ṛñjan saṃ śagmyena manasā dadhanve //	pitā yatra duhituḥ sekam ṛñjan sam śagmyena manasā dadhanve 
SA_GV01_rv_hn03u-563	RV_3,031.02a na jāmaye tānvo riktham āraik cakāra garbhaṃ sanitur nidhānam /	na jāmaye tānvaḥ riktham āraik cakāra garbham sanituḥ nidhānam 
SA_GV01_rv_hn03u-564	RV_3,031.02c yadī mātaro janayanta vahnim anyaḥ kartā sukṛtor anya ṛndhan //	yadī mātaraḥ janayanta vahnim anyaḥ kartā su kṛtoḥ anyaḥ ṛndhan 
SA_GV01_rv_hn03u-565	RV_3,031.03a agnir jajñe juhvā rejamāno mahas putrāṃ aruṣasya prayakṣe /	agniḥ jajñe juhvā rejamānaḥ mahaḥ putrān aruṣasya prayakṣe 
SA_GV01_rv_hn03u-566	RV_3,031.03c mahān garbho mahy ā jātam eṣām mahī pravṛd dharyaśvasya yajñaiḥ //	mahān garbhaḥ mahi ā jātam eṣām mahī pravṛdh haryaśvasya yajñaiḥ 
SA_GV01_rv_hn03u-567	RV_3,031.04a abhi jaitrīr asacanta spṛdhānam mahi jyotis tamaso nir ajānan /	abhi jaitrīḥ asacanta spṛdhānam mahi jyotiḥ tamasaḥ niḥ ajānan 
SA_GV01_rv_hn03u-568	RV_3,031.04c taṃ jānatīḥ praty ud āyann uṣāsaḥ patir gavām abhavad eka indraḥ //	tam jānatīḥ prati ud āyan uṣāsaḥ patiḥ gavām abhavat ekaḥ indraḥ 
SA_GV01_rv_hn03u-569	RV_3,031.05a vīḷau satīr abhi dhīrā atṛndan prācāhinvan manasā sapta viprāḥ /	vīḍau satīḥ abhi dhīrāḥ atṛndan prācā ahinvan manasā sapta viprāḥ 
SA_GV01_rv_hn03u-570	RV_3,031.05c viśvām avindan pathyām ṛtasya prajānann it tā namasā viveśa //	viśvām avindan pathyām ṛtasya prajānan id tāḥ namasā viveśa 
SA_GV01_rv_hn03u-571	RV_3,031.06a vidad yadī saramā rugṇam adrer mahi pāthaḥ pūrvyaṃ sadhryak kaḥ /	vidat yadī saramā rugṇam adreḥ mahi pāthaḥ pūrvyam sadhryak kaḥ 
SA_GV01_rv_hn03u-572	RV_3,031.06c agraṃ nayat supady akṣarāṇām acchā ravam prathamā jānatī gāt //	agram nayat su padī akṣarāṇām acchā ravam prathamā jānatī gāt 
SA_GV01_rv_hn03u-573	RV_3,031.07a agacchad u vipratamaḥ sakhīyann asūdayat sukṛte garbham adriḥ /	agacchat u vipratamaḥ sakhīyan asūdayat su kṛte garbham adriḥ 
SA_GV01_rv_hn03u-574	RV_3,031.07c sasāna maryo yuvabhir makhasyann athābhavad aṅgirāḥ sadyo arcan //	sasāna maryaḥ yuvabhiḥ makhasyan athā abhavat aṅgirāḥ sadyas arcan 
SA_GV01_rv_hn03u-575	RV_3,031.08a sataḥ-sataḥ pratimānam purobhūr viśvā veda janimā hanti śuṣṇam /	sataḥ sataḥ pratimānam purobhūḥ viśvā veda janimā hanti śuṣṇam 
SA_GV01_rv_hn03u-576	RV_3,031.08c pra ṇo divaḥ padavīr gavyur arcan sakhā sakhīṃr amuñcan nir avadyāt //	pra naḥ divaḥ padavīḥ gavyuḥ arcan sakhā sakhīṃr amuñcat niḥ avadyāt 
SA_GV01_rv_hn03u-577	RV_3,031.09a ni gavyatā manasā sedur arkaiḥ kṛṇvānāso amṛtatvāya gātum /	ni gavyatā manasā seduḥ arkaiḥ kṛṇvānāsaḥ amṛta tvāya gātum 
SA_GV01_rv_hn03u-578	RV_3,031.09c idaṃ cin nu sadanam bhūry eṣāṃ yena māsāṃ asiṣāsann ṛtena //	idam cit nu sadanam bhūri eṣām yena mā asām asiṣāsan ṛtena 
SA_GV01_rv_hn03u-579	RV_3,031.10a sampaśyamānā amadann abhi svam payaḥ pratnasya retaso dughānāḥ /	sampaśyamānāḥ amadan abhi svam payaḥ pratnasya retasaḥ dughānāḥ 
SA_GV01_rv_hn03u-580	RV_3,031.10c vi rodasī atapad ghoṣa eṣāṃ jāte niṣṭhām adadhur goṣu vīrān //	vi rodasī atapat ghoṣaḥ eṣām jāte niṣṭhām adadhuḥ goṣu vīrān 
SA_GV01_rv_hn03u-581	RV_3,031.11a sa jātebhir vṛtrahā sed u havyair ud usriyā asṛjad indro arkaiḥ /	sa jātebhiḥ vṛtrahā sa id u havyaiḥ ud usriyāḥ asṛjat indraḥ arkaiḥ 
SA_GV01_rv_hn03u-582	RV_3,031.11c urūcy asmai ghṛtavad bharantī madhu svādma duduhe jenyā gauḥ //	urūcī asmai ghṛtavat bharantī madhu svādma duduhe jenyā gauḥ 
SA_GV01_rv_hn03u-583	RV_3,031.12a pitre cic cakruḥ sadanaṃ sam asmai mahi tviṣīmat sukṛto vi hi khyan /	pitre cit cakruḥ sadanam sam asmai mahi tviṣīmat su kṛtaḥ vi hi khyan 
SA_GV01_rv_hn03u-584	RV_3,031.12c viṣkabhnanta skambhanenā janitrī āsīnā ūrdhvaṃ rabhasaṃ vi minvan //	viṣkabhnanta skambhanena ā janitrī āsīnāḥ ūrdhvam rabhasam vi minvan 
SA_GV01_rv_hn03u-585	RV_3,031.13a mahī yadi dhiṣaṇā śiśnathe dhāt sadyovṛdhaṃ vibhvaṃ rodasyoḥ /	mahī yadi dhiṣaṇā śiśnathe dhāt sadyovṛdham vibhvam rodasyoḥ 
SA_GV01_rv_hn03u-586	RV_3,031.13c giro yasminn anavadyāḥ samīcīr viśvā indrāya taviṣīr anuttāḥ //	giraḥ yasmin anavadyāḥ samīcīḥ viśvāḥ indrāya taviṣīḥ anuttāḥ 
SA_GV01_rv_hn03u-587	RV_3,031.14a mahy ā te sakhyaṃ vaśmi śaktīr ā vṛtraghne niyuto yanti pūrvīḥ /	mahi ā te sakhyam vaśmi śaktīḥ ā vṛtra ghne niyutaḥ yanti pūrvīḥ 
SA_GV01_rv_hn03u-588	RV_3,031.14c mahi stotram ava āganma sūrer asmākaṃ su maghavan bodhi gopāḥ //	mahi stotram avaḥ āganma sūreḥ asmākam su maghavan bodhi gopāḥ 
SA_GV01_rv_hn03u-589	RV_3,031.15a mahi kṣetram puru ścandraṃ vividvān ād it sakhibhyaś carathaṃ sam airat /	mahi kṣetram puru ścandram vividvān āt id sakhibhyaḥ caratham sam airat 
SA_GV01_rv_hn03u-590	RV_3,031.15c indro nṛbhir ajanad dīdyānaḥ sākaṃ sūryam uṣasaṃ gātum agnim //	indraḥ nṛbhiḥ ajanat dīdyānaḥ sākam sūryam uṣasam gātum agnim 
SA_GV01_rv_hn03u-591	RV_3,031.16a apaś cid eṣa vibhvo damūnāḥ pra sadhrīcīr asṛjad viśvaścandrāḥ /	apaḥ cit eṣa vibhvaḥ damūnāḥ pra sadhrīcīḥ asṛjat viśva ścandrāḥ 
SA_GV01_rv_hn03u-592	RV_3,031.16c madhvaḥ punānāḥ kavibhiḥ pavitrair dyubhir hinvanty aktubhir dhanutrīḥ //	madhvaḥ punānāḥ kavibhiḥ pavitraiḥ dyubhiḥ hinvanti aktubhiḥ dhanutrīḥ 
SA_GV01_rv_hn03u-593	RV_3,031.17a anu kṛṣṇe vasudhitī jihāte ubhe sūryasya maṃhanā yajatre /	anu kṛṣṇe vasu dhitī jihāte ubhe sūryasya maṃhanā yajatre 
SA_GV01_rv_hn03u-594	RV_3,031.17c pari yat te mahimānaṃ vṛjadhyai sakhāya indra kāmyā ṛjipyāḥ //	pari yat te mahimānam vṛjadhyai sakhāyaḥ indra kāmyāḥ ṛjipyāḥ 
SA_GV01_rv_hn03u-595	RV_3,031.18a patir bhava vṛtrahan sūnṛtānāṃ girāṃ viśvāyur vṛṣabho vayodhāḥ /	patiḥ bhava vṛtrahan sūnṛtānām girām viśvāyuḥ vṛṣabhaḥ vayodhāḥ 
SA_GV01_rv_hn03u-596	RV_3,031.18c ā no gahi sakhyebhiḥ śivebhir mahān mahībhir ūtibhiḥ saraṇyan //	ā naḥ gahi sakhyebhiḥ śivebhiḥ mahān mahībhiḥ ūtibhiḥ saraṇyan 
SA_GV01_rv_hn03u-597	RV_3,031.19a tam aṅgirasvan namasā saparyan navyaṃ kṛṇomi sanyase purājām /	tam aṅgirasvat namasā saparyan navyam kṛṇomi sanyase purājām 
SA_GV01_rv_hn03u-598	RV_3,031.19c druho vi yāhi bahulā adevīḥ svaś ca no maghavan sātaye dhāḥ //	druhaḥ vi yāhi bahulāḥ adevīḥ svar ca naḥ maghavan sātaye dhāḥ 
SA_GV01_rv_hn03u-599	RV_3,031.20a mihaḥ pāvakāḥ pratatā abhūvan svasti naḥ pipṛhi pāram āsām /	mihaḥ pāvakāḥ pratatāḥ abhūvan svasti naḥ pipṛhi pāram āsām 
SA_GV01_rv_hn03u-600	RV_3,031.20c indra tvaṃ rathiraḥ pāhi no riṣo makṣū-makṣū kṛṇuhi gojito naḥ //	indra tvam rathiraḥ pāhi naḥ riṣaḥ makṣūmakṣū kṛṇuhi go jitaḥ naḥ 
SA_GV01_rv_hn03u-601	RV_3,031.21a adediṣṭa vṛtrahā gopatir gā antaḥ kṛṣṇāṃ aruṣair dhāmabhir gāt /	adediṣṭa vṛtrahā go patiḥ gāḥ antar kṛṣṇām aruṣaiḥ dhāmabhiḥ gāt 
SA_GV01_rv_hn03u-602	RV_3,031.21c pra sūnṛtā diśamāna ṛtena duraś ca viśvā avṛṇod apa svāḥ //	pra sūnṛtāḥ diśamānaḥ ṛtena duraḥ ca viśvāḥ avṛṇot apa svāḥ 
SA_GV01_rv_hn03u-603	RV_3,031.22a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-604	RV_3,031.22c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-605	RV_3,032.01a indra somaṃ somapate pibemam mādhyandinaṃ savanaṃ cāru yat te /	indra somam soma pate piba imam mādhyandinam savanam cāru yat te 
SA_GV01_rv_hn03u-606	RV_3,032.01c prapruthyā śipre maghavann ṛjīṣin vimucyā harī iha mādayasva //	prapruthyā śipre maghavan ṛjīṣin vimucyā harī iha mādayasva 
SA_GV01_rv_hn03u-607	RV_3,032.02a gavāśiram manthinam indra śukram pibā somaṃ rarimā te madāya /	gavāśiram manthinam indra śukram piba somam rarimā te madāya 
SA_GV01_rv_hn03u-608	RV_3,032.02c brahmakṛtā mārutenā gaṇena sajoṣā rudrais tṛpad ā vṛṣasva //	brahma kṛtā mārutenā gaṇena sajoṣāḥ rudraiḥ tṛpat ā vṛṣasva 
SA_GV01_rv_hn03u-609	RV_3,032.03a ye te śuṣmaṃ ye taviṣīm avardhann arcanta indra marutas ta ojaḥ /	ye te śuṣmam ye taviṣīm avardhan arcantaḥ indra marutaḥ te ojaḥ 
SA_GV01_rv_hn03u-610	RV_3,032.03c mādhyandine savane vajrahasta pibā rudrebhiḥ sagaṇaḥ suśipra //	mādhyandine savane vajrahasta pibā rudrebhiḥ sa gaṇaḥ su śipra 
SA_GV01_rv_hn03u-611	RV_3,032.04a ta in nv asya madhumad vivipra indrasya śardho maruto ya āsan /	te id nu asya madhumat vivipre indrasya śardhaḥ marutaḥ ye āsan 
SA_GV01_rv_hn03u-612	RV_3,032.04c yebhir vṛtrasyeṣito vivedāmarmaṇo manyamānasya marma //	yebhiḥ vṛtrasya iṣitaḥ viveda amarmaṇaḥ manyamānasya marma 
SA_GV01_rv_hn03u-613	RV_3,032.05a manuṣvad indra savanaṃ juṣāṇaḥ pibā somaṃ śaśvate vīryāya /	manuṣvat indra savanam juṣāṇaḥ piba somam śaśvate vīryāya 
SA_GV01_rv_hn03u-614	RV_3,032.05c sa ā vavṛtsva haryaśva yajñaiḥ saraṇyubhir apo arṇā sisarṣi //	saḥ ā vavṛtsva hari aśva yajñaiḥ saraṇyubhiḥ apaḥ arṇā sisarṣi 
SA_GV01_rv_hn03u-615	RV_3,032.06a tvam apo yad dha vṛtraṃ jaghanvāṃ atyāṃ iva prāsṛjaḥ sartavājau /	tvam apaḥ yat ha vṛtram jaghanvān atyān iva prāsṛjaḥ sartavājau 
SA_GV01_rv_hn03u-616	RV_3,032.06c śayānam indra caratā vadhena vavrivāṃsam pari devīr adevam //	śayānam indra caratā vadhena vavrivāṃsam pari devīḥ adevam 
SA_GV01_rv_hn03u-617	RV_3,032.07a yajāma in namasā vṛddham indram bṛhantam ṛṣvam ajaraṃ yuvānam /	yajāmaḥ id namasā vṛddham indram bṛhantam ṛṣvam ajaram yuvānam 
SA_GV01_rv_hn03u-618	RV_3,032.07c yasya priye mamatur yajñiyasya na rodasī mahimānam mamāte //	yasya priye mamatuḥ yajñiyasya na rodasī mahimānam mamāte 
SA_GV01_rv_hn03u-619	RV_3,032.08a indrasya karma sukṛtā purūṇi vratāni devā na minanti viśve /	indrasya karma su kṛtā purūṇi vratāni devāḥ na minanti viśve 
SA_GV01_rv_hn03u-620	RV_3,032.08c dādhāra yaḥ pṛthivīṃ dyām utemāṃ jajāna sūryam uṣasaṃ sudaṃsāḥ //	dādhāra yaḥ pṛthivīm dyām uta imām jajāna sūryam uṣasam su daṃsāḥ 
SA_GV01_rv_hn03u-621	RV_3,032.09a adrogha satyaṃ tava tan mahitvaṃ sadyo yaj jāto apibo ha somam /	adrogha satyam tava tat mahitvam sadyas yat jātaḥ apibaḥ ha somam 
SA_GV01_rv_hn03u-622	RV_3,032.09c na dyāva indra tavasas ta ojo nāhā na māsāḥ śarado varanta //	na dyāvaḥ indra tavasaḥ te ojaḥ na ahā na māsāḥ śaradaḥ varanta 
SA_GV01_rv_hn03u-623	RV_3,032.10a tvaṃ sadyo apibo jāta indra madāya somam parame vyoman /	tvam sadyas apibaḥ jātaḥ indra madāya somam parame vyoman 
SA_GV01_rv_hn03u-624	RV_3,032.10c yad dha dyāvāpṛthivī āviveśīr athābhavaḥ pūrvyaḥ kārudhāyāḥ //	yat ha dyāvāpṛthivī āviveśīḥ atha abhavaḥ pūrvyaḥ kāru dhāyāḥ 
SA_GV01_rv_hn03u-625	RV_3,032.11a ahann ahim pariśayānam arṇa ojāyamānaṃ tuvijāta tavyān /	ahan ahim pariśayānam arṇaḥ ojāyamānam tuvi jāta tavyān 
SA_GV01_rv_hn03u-626	RV_3,032.11c na te mahitvam anu bhūd adha dyaur yad anyayā sphigyā kṣām avasthāḥ //	na te mahitvam anu bhūt adha dyauḥ yat anyayā sphigyā kṣām avasthāḥ 
SA_GV01_rv_hn03u-627	RV_3,032.12a yajño hi ta indra vardhano bhūd uta priyaḥ sutasomo miyedhaḥ /	yajñaḥ hi te indra vardhanaḥ bhūt uta priyaḥ suta somaḥ miyedhaḥ 
SA_GV01_rv_hn03u-628	RV_3,032.12c yajñena yajñam ava yajñiyaḥ san yajñas te vajram ahihatya āvat //	yajñena yajñam ava yajñiyaḥ san yajñaḥ te vajram ahi hatye āvat 
SA_GV01_rv_hn03u-629	RV_3,032.13a yajñenendram avasā cakre arvāg ainaṃ sumnāya navyase vavṛtyām /	yajñena indram avasā cakre arvāk ā enam sumnāya navyase vavṛtyām 
SA_GV01_rv_hn03u-630	RV_3,032.13c ya stomebhir vāvṛdhe pūrvyebhir yo madhyamebhir uta nūtanebhiḥ //	ya stomebhiḥ vāvṛdhe pūrvyebhiḥ yaḥ madhyamebhiḥ uta nūtanebhiḥ 
SA_GV01_rv_hn03u-631	RV_3,032.14a viveṣa yan mā dhiṣaṇā jajāna stavai purā pāryād indram ahnaḥ /	viveṣa yat mā dhiṣaṇā jajāna stavai purā pāryāt indram ahnaḥ 
SA_GV01_rv_hn03u-632	RV_3,032.14c aṃhaso yatra pīparad yathā no nāveva yāntam ubhaye havante //	aṃhasaḥ yatra pīparat yathā naḥ nāvā iva yāntam ubhaye havante 
SA_GV01_rv_hn03u-633	RV_3,032.15a āpūrṇo asya kalaśaḥ svāhā sekteva kośaṃ sisice pibadhyai /	āpūrṇaḥ asya kalaśaḥ svāhā sektā iva kośam sisice pibadhyai 
SA_GV01_rv_hn03u-634	RV_3,032.15c sam u priyā āvavṛtran madāya pradakṣiṇid abhi somāsa indram //	sam u priyāḥ āvavṛtran madāya pradakṣiṇit abhi somāsaḥ indram 
SA_GV01_rv_hn03u-635	RV_3,032.16a na tvā gabhīraḥ puruhūta sindhur nādrayaḥ pari ṣanto varanta /	na tvā gabhīraḥ puruhūta sindhuḥ na adrayaḥ pari santaḥ varanta 
SA_GV01_rv_hn03u-636	RV_3,032.16c itthā sakhibhya iṣito yad indrā dṛḷhaṃ cid arujo gavyam ūrvam //	itthā sakhibhyaḥ iṣitaḥ yat indra ā dṛḍham cit arujaḥ gavyam ūrvam 
SA_GV01_rv_hn03u-637	RV_3,032.17a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-638	RV_3,032.17c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-639	RV_3,033.01a pra parvatānām uśatī upasthād aśve iva viṣite hāsamāne /	pra parvatānām uśatī upasthāt aśve iva viṣite hāsamāne 
SA_GV01_rv_hn03u-640	RV_3,033.01c gāveva śubhre mātarā rihāṇe vipāṭ chutudrī payasā javete //	gāvā iva śubhre mātarā rihāṇe vipāś śutudrī payasā javete 
SA_GV01_rv_hn03u-641	RV_3,033.02a indreṣite prasavam bhikṣamāṇe acchā samudraṃ rathyeva yāthaḥ /	indra iṣite prasavam bhikṣamāṇe acchā samudram rathyā iva yāthaḥ 
SA_GV01_rv_hn03u-642	RV_3,033.02c samārāṇe ūrmibhiḥ pinvamāne anyā vām anyām apy eti śubhre //	samārāṇe ūrmibhiḥ pinvamāne anyā vām anyām api eti śubhre 
SA_GV01_rv_hn03u-643	RV_3,033.03a acchā sindhum mātṛtamām ayāsaṃ vipāśam urvīṃ subhagām aganma /	acchā sindhum mātṛtamām ayāsam vipāśam urvīm subhagām aganma 
SA_GV01_rv_hn03u-644	RV_3,033.03c vatsam iva mātarā saṃrihāṇe samānaṃ yonim anu saṃcarantī //	vatsam iva mātarā saṃrihāṇe samānam yonim anu saṃcarantī 
SA_GV01_rv_hn03u-645	RV_3,033.04a enā vayam payasā pinvamānā anu yoniṃ devakṛtaṃ carantīḥ /	enāḥ vayam payasā pinvamānāḥ anu yonim deva kṛtam carantīḥ 
SA_GV01_rv_hn03u-646	RV_3,033.04c na vartave prasavaḥ sargataktaḥ kiṃyur vipro nadyo johavīti //	na vartave prasavaḥ sarga taktaḥ kiṃyuḥ vipraḥ nadyaḥ johavīti 
SA_GV01_rv_hn03u-647	RV_3,033.05a ramadhvam me vacase somyāya ṛtāvarīr upa muhūrtam evaiḥ /	ramadhvam me vacase somyāya ṛtāvarīḥ upa muhūrtam evaiḥ 
SA_GV01_rv_hn03u-648	RV_3,033.05c pra sindhum acchā bṛhatī manīṣāvasyur ahve kuśikasya sūnuḥ //	pra sindhum acchā bṛhatī manīṣā vasyuḥ ahve kuśikasya sūnuḥ 
SA_GV01_rv_hn03u-649	RV_3,033.06a indro asmāṃ aradad vajrabāhur apāhan vṛtram paridhiṃ nadīnām /	indraḥ asmām aradat vajra bāhuḥ apāhan vṛtram paridhim nadīnām 
SA_GV01_rv_hn03u-650	RV_3,033.06c devo 'nayat savitā supāṇis tasya vayam prasave yāma urvīḥ //	devaḥ nayat savitā su pāṇiḥ tasya vayam prasave yāmaḥ urvīḥ 
SA_GV01_rv_hn03u-651	RV_3,033.07a pravācyaṃ śaśvadhā vīryaṃ tad indrasya karma yad ahiṃ vivṛścat /	pravācyam śaśvadhā vīryam tat indrasya karma yat ahim vivṛścat 
SA_GV01_rv_hn03u-652	RV_3,033.07c vi vajreṇa pariṣado jaghānāyann āpo 'yanam icchamānāḥ //	vi vajreṇa pariṣadaḥ jaghāna āyan āpaḥ yanam icchamānāḥ 
SA_GV01_rv_hn03u-653	RV_3,033.08a etad vaco jaritar māpi mṛṣṭhā ā yat te ghoṣān uttarā yugāni /	etat vacaḥ jaritar mā api mṛṣṭhāḥ ā yat te ghoṣān uttarā yugāni 
SA_GV01_rv_hn03u-654	RV_3,033.08c uktheṣu kāro prati no juṣasva mā no ni kaḥ puruṣatrā namas te //	uktheṣu kāro prati naḥ juṣasva mā naḥ ni kaḥ puruṣatrā namaḥ te 
SA_GV01_rv_hn03u-655	RV_3,033.09a o ṣu svasāraḥ kārave śṛṇota yayau vo dūrād anasā rathena /	ā u su svasāraḥ kārave śṛṇota yayau vaḥ dūrāt anasā rathena 
SA_GV01_rv_hn03u-656	RV_3,033.09c ni ṣū namadhvam bhavatā supārā adhoakṣāḥ sindhavaḥ srotyābhiḥ //	ni su namadhvam bhavata su pārāḥ adhoakṣāḥ sindhavaḥ srotyābhiḥ 
SA_GV01_rv_hn03u-657	RV_3,033.10a ā te kāro śṛṇavāmā vacāṃsi yayātha dūrād anasā rathena /	ā te kāro śṛṇavāmā vacāṃsi yayātha dūrāt anasā rathena 
SA_GV01_rv_hn03u-658	RV_3,033.10c ni te naṃsai pīpyāneva yoṣā maryāyeva kanyā śaśvacai te //	ni te naṃsai pīpyānā iva yoṣā maryāyā iva kanyā śaśvacai te 
SA_GV01_rv_hn03u-659	RV_3,033.11a yad aṅga tvā bharatāḥ saṃtareyur gavyan grāma iṣita indrajūtaḥ /	yat aṅga tvā bharatāḥ saṃtareyuḥ gavyan grāmaḥ iṣitaḥ indra jūtaḥ 
SA_GV01_rv_hn03u-660	RV_3,033.11c arṣād aha prasavaḥ sargatakta ā vo vṛṇe sumatiṃ yajñiyānām //	arṣāt aha prasavaḥ sarga taktaḥ ā vaḥ vṛṇe sumatim yajñiyānām 
SA_GV01_rv_hn03u-661	RV_3,033.12a atāriṣur bharatā gavyavaḥ sam abhakta vipraḥ sumatiṃ nadīnām /	atāriṣuḥ bharatāḥ gavyavaḥ sam abhakta vipraḥ sumatim nadīnām 
SA_GV01_rv_hn03u-662	RV_3,033.12c pra pinvadhvam iṣayantīḥ surādhā ā vakṣaṇāḥ pṛṇadhvaṃ yāta śībham //	pra pinvadhvam iṣayantīḥ su rādhāḥ ā vakṣaṇāḥ pṛṇadhvam yāta śībham 
SA_GV01_rv_hn03u-663	RV_3,033.13a ud va ūrmiḥ śamyā hantv āpo yoktrāṇi muñcata /	ud vaḥ ūrmiḥ śamyāḥ hantu āpaḥ yoktrāṇi muñcata 
SA_GV01_rv_hn03u-664	RV_3,033.13c māduṣkṛtau vyenasāghnyau śūnam āratām //	mā a duṣkṛtau vyenasā aghnyau śūnam āratām 
SA_GV01_rv_hn03u-665	RV_3,034.01a indraḥ pūrbhid ātirad dāsam arkair vidadvasur dayamāno vi śatrūn /	indraḥ pūrbhid ātirat dāsam arkaiḥ vidadvasuḥ dayamānaḥ vi śatrūn 
SA_GV01_rv_hn03u-666	RV_3,034.01c brahmajūtas tanvā vāvṛdhāno bhūridātra āpṛṇad rodasī ubhe //	brahma jūtaḥ tanvā vāvṛdhānaḥ bhūri dātraḥ āpṛṇat rodasī ubhe 
SA_GV01_rv_hn03u-667	RV_3,034.02a makhasya te taviṣasya pra jūtim iyarmi vācam amṛtāya bhūṣan /	makhasya te taviṣasya pra jūtim iyarmi vācam amṛtāya bhūṣan 
SA_GV01_rv_hn03u-668	RV_3,034.02c indra kṣitīnām asi mānuṣīṇāṃ viśāṃ daivīnām uta pūrvayāvā //	indra kṣitīnām asi mānuṣīṇām viśām daivīnām uta pūrva yāvā 
SA_GV01_rv_hn03u-669	RV_3,034.03a indro vṛtram avṛṇoc chardhanītiḥ pra māyinām aminād varpaṇītiḥ /	indraḥ vṛtram avṛṇot śardha nītiḥ pra māyinām amināt varpaṇītiḥ 
SA_GV01_rv_hn03u-670	RV_3,034.03c ahan vyaṃsam uśadhag vaneṣv āvir dhenā akṛṇod rāmyāṇām //	ahan vyaṃsam uśadhak vaneṣu āvis dhenāḥ akṛṇot rāmyāṇām 
SA_GV01_rv_hn03u-671	RV_3,034.04a indraḥ svarṣā janayann ahāni jigāyośigbhiḥ pṛtanā abhiṣṭiḥ /	indraḥ svarṣāḥ janayan ahāni jigāya uśigbhiḥ pṛtanāḥ abhiṣṭiḥ 
SA_GV01_rv_hn03u-672	RV_3,034.04c prārocayan manave ketum ahnām avindaj jyotir bṛhate raṇāya //	prārocayat manave ketum ahnām avindat jyotiḥ bṛhate raṇāya 
SA_GV01_rv_hn03u-673	RV_3,034.05a indras tujo barhaṇā ā viveśa nṛvad dadhāno naryā purūṇi /	indraḥ tujaḥ barhaṇāḥ ā viveśa nṛvat dadhānaḥ naryā purūṇi 
SA_GV01_rv_hn03u-674	RV_3,034.05c acetayad dhiya imā jaritre premaṃ varṇam atirac chukram āsām //	acetayat dhiyaḥ imāḥ jaritre pra imam varṇam atirat śukram āsām 
SA_GV01_rv_hn03u-675	RV_3,034.06a maho mahāni panayanty asyendrasya karma sukṛtā purūṇi /	mahaḥ mahāni panayanti asya indrasya karma su kṛtā purūṇi 
SA_GV01_rv_hn03u-676	RV_3,034.06c vṛjanena vṛjinān sam pipeṣa māyābhir dasyūṃr abhibhūtyojāḥ //	vṛjanena vṛjinān sam pipeṣa māyābhiḥ dasyūṃr abhibhūti ojāḥ 
SA_GV01_rv_hn03u-677	RV_3,034.07a yudhendro mahnā varivaś cakāra devebhyaḥ satpatiś carṣaṇiprāḥ /	yudhā indraḥ mahnā varivaḥ cakāra devebhyaḥ satpatiḥ carṣaṇi prāḥ 
SA_GV01_rv_hn03u-678	RV_3,034.07c vivasvataḥ sadane asya tāni viprā ukthebhiḥ kavayo gṛṇanti //	vivasvataḥ sadane asya tāni viprāḥ ukthebhiḥ kavayaḥ gṛṇanti 
SA_GV01_rv_hn03u-679	RV_3,034.08a satrāsāhaṃ vareṇyaṃ sahodāṃ sasavāṃsaṃ svar apaś ca devīḥ /	satrāsāham vareṇyam sahaḥ dām sasavāṃsam svar apaḥ ca devīḥ 
SA_GV01_rv_hn03u-680	RV_3,034.08c sasāna yaḥ pṛthivīṃ dyām utemām indram madanty anu dhīraṇāsaḥ //	sasāna yaḥ pṛthivīm dyām uta imām indram madanti anu dhīraṇāsaḥ 
SA_GV01_rv_hn03u-681	RV_3,034.09a sasānātyāṃ uta sūryaṃ sasānendraḥ sasāna purubhojasaṃ gām /	sasāna atyām uta sūryam sasāna indraḥ sasāna purubhojasam gām 
SA_GV01_rv_hn03u-682	RV_3,034.09c hiraṇyayam uta bhogaṃ sasāna hatvī dasyūn prāryaṃ varṇam āvat //	hiraṇyayam uta bhogam sasāna hatvī dasyūn pra āryam varṇam āvat 
SA_GV01_rv_hn03u-683	RV_3,034.10a indra oṣadhīr asanod ahāni vanaspatīṃr asanod antarikṣam /	indraḥ oṣadhīḥ asanot ahāni vanaspatīṃr asanot antarikṣam 
SA_GV01_rv_hn03u-684	RV_3,034.10c bibheda valaṃ nunude vivāco 'thābhavad damitābhikratūnām //	bibheda valam nunude vivācaḥ thā abhavat damitā abhikratūnām 
SA_GV01_rv_hn03u-685	RV_3,034.11a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-686	RV_3,034.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-687	RV_3,035.01a tiṣṭhā harī ratha ā yujyamānā yāhi vāyur na niyuto no accha /	tiṣṭha harī rathe ā yujyamānā yāhi vāyuḥ na niyutaḥ naḥ accha 
SA_GV01_rv_hn03u-688	RV_3,035.01c pibāsy andho abhisṛṣṭo asme indra svāhā rarimā te madāya //	pibāsi andhaḥ abhisṛṣṭaḥ asme indra svāhā rarimā te madāya 
SA_GV01_rv_hn03u-689	RV_3,035.02a upājirā puruhūtāya saptī harī rathasya dhūrṣv ā yunajmi /	upa ajirā puruhūtāya saptī harī rathasya dhūrṣu ā yunajmi 
SA_GV01_rv_hn03u-690	RV_3,035.02c dravad yathā sambhṛtaṃ viśvataś cid upemaṃ yajñam ā vahāta indram //	dravat yathā sambhṛtam viśvatas cit upa imam yajñam ā vahātaḥ indram 
SA_GV01_rv_hn03u-691	RV_3,035.03a upo nayasva vṛṣaṇā tapuṣpotem ava tvaṃ vṛṣabha svadhāvaḥ /	upa u nayasva vṛṣaṇā tapuṣpā uta īm ava tvam vṛṣabha svadhāvas 
SA_GV01_rv_hn03u-692	RV_3,035.03c grasetām aśvā vi muceha śoṇā dive-dive sadṛśīr addhi dhānāḥ //	grasetām aśvā vi muca iha śoṇā dive dive sadṛśīḥ addhi dhānāḥ 
SA_GV01_rv_hn03u-693	RV_3,035.04a brahmaṇā te brahmayujā yunajmi harī sakhāyā sadhamāda āśū /	brahmaṇā te brahma yujā yunajmi harī sakhāyā sadhamāde āśū 
SA_GV01_rv_hn03u-694	RV_3,035.04c sthiraṃ rathaṃ sukham indrādhitiṣṭhan prajānan vidvāṃ upa yāhi somam //	sthiram ratham sukham indra adhitiṣṭhan prajānan vidvān upa yāhi somam 
SA_GV01_rv_hn03u-695	RV_3,035.05a mā te harī vṛṣaṇā vītapṛṣṭhā ni rīraman yajamānāso anye /	mā te harī vṛṣaṇā vīta pṛṣṭhā ni rīraman yajamānāsaḥ anye 
SA_GV01_rv_hn03u-696	RV_3,035.05c atyāyāhi śaśvato vayaṃ te 'raṃ sutebhiḥ kṛṇavāma somaiḥ //	ati āyāhi śaśvataḥ vayam te raṃ sutebhiḥ kṛṇavāma somaiḥ 
SA_GV01_rv_hn03u-697	RV_3,035.06a tavāyaṃ somas tvam ehy arvāṅ chaśvattamaṃ sumanā asya pāhi /	tava ayam somaḥ tvam ehi arvāṅ chaśvattamam sumanāḥ asya pāhi 
SA_GV01_rv_hn03u-698	RV_3,035.06c asmin yajñe barhiṣy ā niṣadyā dadhiṣvemaṃ jaṭhara indum indra //	asmin yajñe barhiṣi ā niṣadya ā dadhiṣva imam jaṭhare indum indra 
SA_GV01_rv_hn03u-699	RV_3,035.07a stīrṇaṃ te barhiḥ suta indra somaḥ kṛtā dhānā attave te haribhyām /	stīrṇam te barhiḥ sutaḥ indra somaḥ kṛtāḥ dhānāḥ attave te haribhyām 
SA_GV01_rv_hn03u-700	RV_3,035.07c tadokase puruśākāya vṛṣṇe marutvate tubhyaṃ rātā havīṃṣi //	tad okase puru śākāya vṛṣṇe marutvate tubhyam rātā havīṃṣi 
SA_GV01_rv_hn03u-701	RV_3,035.08a imaṃ naraḥ parvatās tubhyam āpaḥ sam indra gobhir madhumantam akran /	imam naraḥ parvatāḥ tubhyam āpaḥ sam indra gobhiḥ madhumantam akran 
SA_GV01_rv_hn03u-702	RV_3,035.08c tasyāgatyā sumanā ṛṣva pāhi prajānan vidvān pathyā anu svāḥ //	tasya āgatya sumanāḥ ṛṣva pāhi prajānan vidvān pathyāḥ anu svāḥ 
SA_GV01_rv_hn03u-703	RV_3,035.09a yāṃ ābhajo maruta indra some ye tvām avardhann abhavan gaṇas te /	yām ābhajaḥ marutaḥ indra some ye tvām avardhan abhavan gaṇaḥ te 
SA_GV01_rv_hn03u-704	RV_3,035.09c tebhir etaṃ sajoṣā vāvaśāno 'gneḥ piba jihvayā somam indra //	tebhiḥ etam sajoṣāḥ vāvaśānaḥ gneḥ piba jihvayā somam indra 
SA_GV01_rv_hn03u-705	RV_3,035.10a indra piba svadhayā cit sutasyāgner vā pāhi jihvayā yajatra /	indra piba svadhayā cit sutasya agneḥ vā pāhi jihvayā yajatra 
SA_GV01_rv_hn03u-706	RV_3,035.10c adhvaryor vā prayataṃ śakra hastād dhotur vā yajñaṃ haviṣo juṣasva //	adhvaryoḥ vā prayatam śakra hastāt hotuḥ vā yajñam haviṣaḥ juṣasva 
SA_GV01_rv_hn03u-707	RV_3,035.11a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-708	RV_3,035.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-709	RV_3,036.01a imām ū ṣu prabhṛtiṃ sātaye dhāḥ śaśvac-chaśvad ūtibhir yādamānaḥ /	imām u su prabhṛtim sātaye dhāḥ śaśvat śaśvat ūtibhiḥ yādamānaḥ 
SA_GV01_rv_hn03u-710	RV_3,036.01c sute-sute vāvṛdhe vardhanebhir yaḥ karmabhir mahadbhiḥ suśruto bhūt //	sute sute vāvṛdhe vardhanebhiḥ yaḥ karmabhiḥ mahadbhiḥ su śrutaḥ bhūt 
SA_GV01_rv_hn03u-711	RV_3,036.02a indrāya somāḥ pradivo vidānā ṛbhur yebhir vṛṣaparvā vihāyāḥ /	indrāya somāḥ pradivaḥ vidānāḥ ṛbhuḥ yebhiḥ vṛṣa parvā vihāyāḥ 
SA_GV01_rv_hn03u-712	RV_3,036.02c prayamyamānān prati ṣū gṛbhāyendra piba vṛṣadhūtasya vṛṣṇaḥ //	prayamyamānān prati su gṛbhāya indra piba vṛṣa dhūtasya vṛṣṇaḥ 
SA_GV01_rv_hn03u-713	RV_3,036.03a pibā vardhasva tava ghā sutāsa indra somāsaḥ prathamā uteme /	pibā vardhasva tava gha sutāsaḥ indra somāsaḥ prathamāḥ uta ime 
SA_GV01_rv_hn03u-714	RV_3,036.03c yathāpibaḥ pūrvyāṃ indra somāṃ evā pāhi panyo adyā navīyān //	yathā apibaḥ pūrvyān indra somān evā pāhi panyaḥ adyā navīyān 
SA_GV01_rv_hn03u-715	RV_3,036.04a mahāṃ amatro vṛjane virapśy ugraṃ śavaḥ patyate dhṛṣṇv ojaḥ /	mahān amatraḥ vṛjane virapśī ugram śavaḥ patyate dhṛṣṇu ojaḥ 
SA_GV01_rv_hn03u-716	RV_3,036.04c nāha vivyāca pṛthivī canainaṃ yat somāso haryaśvam amandan //	na aha vivyāca pṛthivī cana enam yat somāsaḥ haryaśvam amandan 
SA_GV01_rv_hn03u-717	RV_3,036.05a mahāṃ ugro vāvṛdhe vīryāya samācakre vṛṣabhaḥ kāvyena /	mahān ugraḥ vāvṛdhe vīryāya samācakre vṛṣabhaḥ kāvyena 
SA_GV01_rv_hn03u-718	RV_3,036.05c indro bhago vājadā asya gāvaḥ pra jāyante dakṣiṇā asya pūrvīḥ //	indraḥ bhagaḥ vāja dāḥ asya gāvaḥ pra jāyante dakṣiṇāḥ asya pūrvīḥ 
SA_GV01_rv_hn03u-719	RV_3,036.06a pra yat sindhavaḥ prasavaṃ yathāyann āpaḥ samudraṃ rathyeva jagmuḥ /	pra yat sindhavaḥ prasavam yathā āyan āpaḥ samudram rathyā iva jagmuḥ 
SA_GV01_rv_hn03u-720	RV_3,036.06c ataś cid indraḥ sadaso varīyān yad īṃ somaḥ pṛṇati dugdho aṃśuḥ //	atas cit indraḥ sadasaḥ varīyān yat īm somaḥ pṛṇati dugdhaḥ aṃśuḥ 
SA_GV01_rv_hn03u-721	RV_3,036.07a samudreṇa sindhavo yādamānā indrāya somaṃ suṣutam bharantaḥ /	samudreṇa sindhavaḥ yādamānāḥ indrāya somam suṣutam bharantaḥ 
SA_GV01_rv_hn03u-722	RV_3,036.07c aṃśuṃ duhanti hastino bharitrair madhvaḥ punanti dhārayā pavitraiḥ //	aṃśum duhanti hastinaḥ bharitraiḥ madhvaḥ punanti dhārayā pavitraiḥ 
SA_GV01_rv_hn03u-723	RV_3,036.08a hradā iva kukṣayaḥ somadhānāḥ sam ī vivyāca savanā purūṇi /	hradāḥ iva kukṣayaḥ soma dhānāḥ sam ī vivyāca savanā purūṇi 
SA_GV01_rv_hn03u-724	RV_3,036.08c annā yad indraḥ prathamā vy āśa vṛtraṃ jaghanvāṃ avṛṇīta somam //	annā yat indraḥ prathamā vi āśa vṛtram jaghanvān avṛṇīta somam 
SA_GV01_rv_hn03u-725	RV_3,036.09a ā tū bhara mākir etat pari ṣṭhād vidmā hi tvā vasupatiṃ vasūnām /	ā tū bhara mākir etat pari sthāt vidma hi tvā vasu patim vasūnām 
SA_GV01_rv_hn03u-726	RV_3,036.09c indra yat te māhinaṃ datram asty asmabhyaṃ tad dharyaśva pra yandhi //	indra yat te māhinam datram asti asmabhyam tat haryaśva pra yandhi 
SA_GV01_rv_hn03u-727	RV_3,036.10a asme pra yandhi maghavann ṛjīṣinn indra rāyo viśvavārasya bhūreḥ /	asme pra yandhi maghavan ṛjīṣin indra rāyaḥ viśva vārasya bhūreḥ 
SA_GV01_rv_hn03u-728	RV_3,036.10c asme śataṃ śarado jīvase dhā asme vīrāñ chaśvata indra śiprin //	asme śatam śaradaḥ jīvase dhāḥ asme vīrām śaśvataḥ indra śiprin 
SA_GV01_rv_hn03u-729	RV_3,036.11a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-730	RV_3,036.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-731	RV_3,037.01a vārtrahatyāya śavase pṛtanāṣāhyāya ca /	vārtrahatyāya śavase pṛtanāṣāhyāya ca 
SA_GV01_rv_hn03u-732	RV_3,037.01c indra tvā vartayāmasi //	indra tvā vartayāmasi 
SA_GV01_rv_hn03u-733	RV_3,037.02a arvācīnaṃ su te mana uta cakṣuḥ śatakrato /	arvācīnam su te manaḥ uta cakṣuḥ śatakrato 
SA_GV01_rv_hn03u-734	RV_3,037.02c indra kṛṇvantu vāghataḥ //	indra kṛṇvantu vāghataḥ 
SA_GV01_rv_hn03u-735	RV_3,037.03a nāmāni te śatakrato viśvābhir gīrbhir īmahe /	nāmāni te śatakrato viśvābhiḥ gīrbhiḥ īmahe 
SA_GV01_rv_hn03u-736	RV_3,037.03c indrābhimātiṣāhye //	indra abhimātiṣāhye 
SA_GV01_rv_hn03u-737	RV_3,037.04a puruṣṭutasya dhāmabhiḥ śatena mahayāmasi /	puruṣṭutasya dhāmabhiḥ śatena mahayāmasi 
SA_GV01_rv_hn03u-738	RV_3,037.04c indrasya carṣaṇīdhṛtaḥ //	indrasya carṣaṇī dhṛtaḥ 
SA_GV01_rv_hn03u-739	RV_3,037.05a indraṃ vṛtrāya hantave puruhūtam upa bruve /	indram vṛtrāya hantave puruhūtam upa bruve 
SA_GV01_rv_hn03u-740	RV_3,037.05c bhareṣu vājasātaye //	bhareṣu vājasātaye 
SA_GV01_rv_hn03u-741	RV_3,037.06a vājeṣu sāsahir bhava tvām īmahe śatakrato /	vājeṣu sāsahiḥ bhava tvām īmahe śatakrato 
SA_GV01_rv_hn03u-742	RV_3,037.06c indra vṛtrāya hantave //	indra vṛtrāya hantave 
SA_GV01_rv_hn03u-743	RV_3,037.07a dyumneṣu pṛtanājye pṛtsutūrṣu śravassu ca /	dyumneṣu pṛtanājye pṛtsutūrṣu śravassu ca 
SA_GV01_rv_hn03u-744	RV_3,037.07c indra sākṣvābhimātiṣu //	indra sākṣva abhimātiṣu 
SA_GV01_rv_hn03u-745	RV_3,037.08a śuṣmintamaṃ na ūtaye dyumninam pāhi jāgṛvim /	śuṣmintamam naḥ ūtaye dyumninam pāhi jāgṛvim 
SA_GV01_rv_hn03u-746	RV_3,037.08c indra somaṃ śatakrato //	indra somam śatakrato 
SA_GV01_rv_hn03u-747	RV_3,037.09a indriyāṇi śatakrato yā te janeṣu pañcasu /	indriyāṇi śatakrato yā te janeṣu pañcasu 
SA_GV01_rv_hn03u-748	RV_3,037.09c indra tāni ta ā vṛṇe //	indra tāni te ā vṛṇe 
SA_GV01_rv_hn03u-749	RV_3,037.10a agann indra śravo bṛhad dyumnaṃ dadhiṣva duṣṭaram /	agan indra śravaḥ bṛhat dyumnam dadhiṣva duṣṭaram 
SA_GV01_rv_hn03u-750	RV_3,037.10c ut te śuṣmaṃ tirāmasi //	ud te śuṣmam tirāmasi 
SA_GV01_rv_hn03u-751	RV_3,037.11a arvāvato na ā gahy atho śakra parāvataḥ /	arvāvataḥ naḥ ā gahi atha u śakra parāvataḥ 
SA_GV01_rv_hn03u-752	RV_3,037.11c u loko yas te adriva indreha tata ā gahi //	u lokaḥ yaḥ te adrivas indra iha tatas ā gahi 
SA_GV01_rv_hn03u-753	RV_3,038.01a abhi taṣṭeva dīdhayā manīṣām atyo na vājī sudhuro jihānaḥ /	abhi taṣṭā iva dīdhayāḥ manīṣām atyaḥ na vājī su dhuraḥ jihānaḥ 
SA_GV01_rv_hn03u-754	RV_3,038.01c abhi priyāṇi marmṛśat parāṇi kavīṃr icchāmi saṃdṛśe sumedhāḥ //	abhi priyāṇi marmṛśat parāṇi kavīṃr icchāmi saṃdṛśe sumedhāḥ 
SA_GV01_rv_hn03u-755	RV_3,038.02a inota pṛccha janimā kavīnām manodhṛtaḥ sukṛtas takṣata dyām /	inā uta pṛccha janimā kavīnām manodhṛtaḥ su kṛtaḥ takṣata dyām 
SA_GV01_rv_hn03u-756	RV_3,038.02c imā u te praṇyo vardhamānā manovātā adha nu dharmaṇi gman //	imāḥ u te praṇyaḥ vardhamānāḥ manaḥ vātāḥ adha nu dharmaṇi gman 
SA_GV01_rv_hn03u-757	RV_3,038.03a ni ṣīm id atra guhyā dadhānā uta kṣatrāya rodasī sam añjan /	ni sīm id atra guhyā dadhānāḥ uta kṣatrāya rodasī sam añjan 
SA_GV01_rv_hn03u-758	RV_3,038.03c sam mātrābhir mamire yemur urvī antar mahī samṛte dhāyase dhuḥ //	sam mātrābhiḥ mamire yemuḥ urvī antar mahī samṛte dhāyase dhuḥ 
SA_GV01_rv_hn03u-759	RV_3,038.04a ātiṣṭhantam pari viśve abhūṣañ chriyo vasānaś carati svarociḥ /	ātiṣṭhantam pari viśve abhūṣam chriyaḥ vasānaḥ carati sva rociḥ 
SA_GV01_rv_hn03u-760	RV_3,038.04c mahat tad vṛṣṇo asurasya nāmā viśvarūpo amṛtāni tasthau //	mahat tat vṛṣṇaḥ asurasya nāma ā viśva rūpaḥ amṛtāni tasthau 
SA_GV01_rv_hn03u-761	RV_3,038.05a asūta pūrvo vṛṣabho jyāyān imā asya śurudhaḥ santi pūrvīḥ /	asūta pūrvaḥ vṛṣabhaḥ jyāyān imāḥ asya śurudhaḥ santi pūrvīḥ 
SA_GV01_rv_hn03u-762	RV_3,038.05c divo napātā vidathasya dhībhiḥ kṣatraṃ rājānā pradivo dadhāthe //	divaḥ napātā vidathasya dhībhiḥ kṣatram rājānā pradivaḥ dadhāthe 
SA_GV01_rv_hn03u-763	RV_3,038.06a trīṇi rājānā vidathe purūṇi pari viśvāni bhūṣathaḥ sadāṃsi /	trīṇi rājānā vidathe purūṇi pari viśvāni bhūṣathaḥ sadāṃsi 
SA_GV01_rv_hn03u-764	RV_3,038.06c apaśyam atra manasā jaganvān vrate gandharvāṃ api vāyukeśān //	apaśyam atra manasā jaganvān vrate gandharvān api vāyu keśān 
SA_GV01_rv_hn03u-765	RV_3,038.07a tad in nv asya vṛṣabhasya dhenor ā nāmabhir mamire sakmyaṃ goḥ /	tat id nu asya vṛṣabhasya dhenoḥ ā nāmabhiḥ mamire sakmyam goḥ 
SA_GV01_rv_hn03u-766	RV_3,038.07c anyad-anyad asuryaṃ vasānā ni māyino mamire rūpam asmin //	anyat anyat asuryam vasānāḥ ni māyinaḥ mamire rūpam asmin 
SA_GV01_rv_hn03u-767	RV_3,038.08a tad in nv asya savitur nakir me hiraṇyayīm amatiṃ yām aśiśret /	tat id nu asya savituḥ nakir me hiraṇyayīm amatim yām aśiśret 
SA_GV01_rv_hn03u-768	RV_3,038.08c ā suṣṭutī rodasī viśvaminve apīva yoṣā janimāni vavre //	ā suṣṭutī rodasī viśvaminve api iva yoṣā janimāni vavre 
SA_GV01_rv_hn03u-769	RV_3,038.09a yuvam pratnasya sādhatho maho yad daivī svastiḥ pari ṇaḥ syātam /	yuvam pratnasya sādhathaḥ mahaḥ yat daivī svastiḥ pari naḥ syātam 
SA_GV01_rv_hn03u-770	RV_3,038.09c gopājihvasya tasthuṣo virūpā viśve paśyanti māyinaḥ kṛtāni //	gopā jihvasya tasthuṣaḥ virūpāḥ viśve paśyanti māyinaḥ kṛtāni 
SA_GV01_rv_hn03u-771	RV_3,038.10a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-772	RV_3,038.10c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-773	RV_3,039.01a indram matir hṛda ā vacyamānācchā patiṃ stomataṣṭā jigāti /	indram matiḥ hṛdaḥ ā vacyamānā acchā patim stoma taṣṭā jigāti 
SA_GV01_rv_hn03u-774	RV_3,039.01c yā jāgṛvir vidathe śasyamānendra yat te jāyate viddhi tasya //	yā jāgṛviḥ vidathe śasyamānā indra yat te jāyate viddhi tasya 
SA_GV01_rv_hn03u-775	RV_3,039.02a divaś cid ā pūrvyā jāyamānā vi jāgṛvir vidathe śasyamānā /	divaḥ cit ā pūrvyā jāyamānā vi jāgṛviḥ vidathe śasyamānā 
SA_GV01_rv_hn03u-776	RV_3,039.02c bhadrā vastrāṇy arjunā vasānā seyam asme sanajā pitryā dhīḥ //	bhadrā vastrāṇi arjunā vasānā sā iyam asme sana jā pitryā dhīḥ 
SA_GV01_rv_hn03u-777	RV_3,039.03a yamā cid atra yamasūr asūta jihvāyā agram patad ā hy asthāt /	yamā cit atra yama sūḥ asūta jihvāyāḥ agram patat ā hi asthāt 
SA_GV01_rv_hn03u-778	RV_3,039.03c vapūṃṣi jātā mithunā sacete tamohanā tapuṣo budhna etā //	vapūṃṣi jātā mithunā sacete tamaḥ hanā tapuṣaḥ budhne etā 
SA_GV01_rv_hn03u-779	RV_3,039.04a nakir eṣāṃ ninditā martyeṣu ye asmākam pitaro goṣu yodhāḥ /	nakir eṣām ninditā martyeṣu ye asmākam pitaraḥ goṣu yodhāḥ 
SA_GV01_rv_hn03u-780	RV_3,039.04c indra eṣāṃ dṛṃhitā māhināvān ud gotrāṇi sasṛje daṃsanāvān //	indraḥ eṣām dṛṃhitā māhināvān ud gotrāṇi sasṛje daṃsanāvān 
SA_GV01_rv_hn03u-781	RV_3,039.05a sakhā ha yatra sakhibhir navagvair abhijñv ā satvabhir gā anugman /	sakhā ha yatra sakhibhiḥ navagvaiḥ abhijñu ā satvabhiḥ gāḥ anugman 
SA_GV01_rv_hn03u-782	RV_3,039.05c satyaṃ tad indro daśabhir daśagvaiḥ sūryaṃ viveda tamasi kṣiyantam //	satyam tat indraḥ daśabhiḥ daśagvaiḥ sūryam viveda tamasi kṣiyantam 
SA_GV01_rv_hn03u-783	RV_3,039.06a indro madhu sambhṛtam usriyāyām padvad viveda śaphavan name goḥ /	indraḥ madhu sambhṛtam usriyāyām padvat viveda śaphavat name goḥ 
SA_GV01_rv_hn03u-784	RV_3,039.06c guhā hitaṃ guhyaṃ gūḷham apsu haste dadhe dakṣiṇe dakṣiṇāvān //	guhā hitam guhyam gūḍham apsu haste dadhe dakṣiṇe dakṣiṇāvān 
SA_GV01_rv_hn03u-785	RV_3,039.07a jyotir vṛṇīta tamaso vijānann āre syāma duritād abhīke /	jyotiḥ vṛṇīta tamasaḥ vijānan āre syāma duritāt abhīke 
SA_GV01_rv_hn03u-786	RV_3,039.07c imā giraḥ somapāḥ somavṛddha juṣasvendra purutamasya kāroḥ //	imāḥ giraḥ soma pāḥ soma vṛddha juṣasva indra purutamasya kāroḥ 
SA_GV01_rv_hn03u-787	RV_3,039.08a jyotir yajñāya rodasī anu ṣyād āre syāma duritasya bhūreḥ /	jyotiḥ yajñāya rodasī anu syāt āre syāma duritasya bhūreḥ 
SA_GV01_rv_hn03u-788	RV_3,039.08c bhūri cid dhi tujato martyasya supārāso vasavo barhaṇāvat //	bhūri cit hi tujataḥ martyasya su pārāsaḥ vasavaḥ barhaṇāvat 
SA_GV01_rv_hn03u-789	RV_3,039.09a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-790	RV_3,039.09c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-791	RV_3,040.01a indra tvā vṛṣabhaṃ vayaṃ sute some havāmahe /	indra tvā vṛṣabham vayam sute some havāmahe 
SA_GV01_rv_hn03u-792	RV_3,040.01c sa pāhi madhvo andhasaḥ //	sa pāhi madhvaḥ andhasaḥ 
SA_GV01_rv_hn03u-793	RV_3,040.02a indra kratuvidaṃ sutaṃ somaṃ harya puruṣṭuta /	indra kratu vidam sutam somam harya puruṣṭuta 
SA_GV01_rv_hn03u-794	RV_3,040.02c pibā vṛṣasva tātṛpim //	pibā vṛṣasva tātṛpim 
SA_GV01_rv_hn03u-795	RV_3,040.03a indra pra ṇo dhitāvānaṃ yajñaṃ viśvebhir devebhiḥ /	indra pra naḥ dhitāvānam yajñam viśvebhiḥ devebhiḥ 
SA_GV01_rv_hn03u-796	RV_3,040.03c tira stavāna viśpate //	tira stavāna viśpate 
SA_GV01_rv_hn03u-797	RV_3,040.04a indra somāḥ sutā ime tava pra yanti satpate /	indra somāḥ sutāḥ ime tava pra yanti satpate 
SA_GV01_rv_hn03u-798	RV_3,040.04c kṣayaṃ candrāsa indavaḥ //	kṣayam candrāsaḥ indavaḥ 
SA_GV01_rv_hn03u-799	RV_3,040.05a dadhiṣvā jaṭhare sutaṃ somam indra vareṇyam /	dadhiṣva ā jaṭhare sutam somam indra vareṇyam 
SA_GV01_rv_hn03u-800	RV_3,040.05c tava dyukṣāsa indavaḥ //	tava dyu kṣāsaḥ indavaḥ 
SA_GV01_rv_hn03u-801	RV_3,040.06a girvaṇaḥ pāhi naḥ sutam madhor dhārābhir ajyase /	girvaṇaḥ pāhi naḥ sutam madhoḥ dhārābhiḥ ajyase 
SA_GV01_rv_hn03u-802	RV_3,040.06c indra tvādātam id yaśaḥ //	indra tvādātam id yaśaḥ 
SA_GV01_rv_hn03u-803	RV_3,040.07a abhi dyumnāni vanina indraṃ sacante akṣitā /	abhi dyumnāni vaninaḥ indram sacante akṣitā 
SA_GV01_rv_hn03u-804	RV_3,040.07c pītvī somasya vāvṛdhe //	pītvī somasya vāvṛdhe 
SA_GV01_rv_hn03u-805	RV_3,040.08a arvāvato na ā gahi parāvataś ca vṛtrahan /	arvāvataḥ naḥ ā gahi parāvataḥ ca vṛtrahan 
SA_GV01_rv_hn03u-806	RV_3,040.08c imā juṣasva no giraḥ //	imāḥ juṣasva naḥ giraḥ 
SA_GV01_rv_hn03u-807	RV_3,040.09a yad antarā parāvatam arvāvataṃ ca hūyase /	yat antarā parāvatam arvāvatam ca hūyase 
SA_GV01_rv_hn03u-808	RV_3,040.09c indreha tata ā gahi //	indra iha tatas ā gahi 
SA_GV01_rv_hn03u-809	RV_3,041.01a ā tū na indra madryag ghuvānaḥ somapītaye /	ā tū naḥ indra madryak huvānaḥ soma pītaye 
SA_GV01_rv_hn03u-810	RV_3,041.01c haribhyāṃ yāhy adrivaḥ //	haribhyām yāhi adrivas 
SA_GV01_rv_hn03u-811	RV_3,041.02a satto hotā na ṛtviyas tistire barhir ānuṣak /	sattaḥ hotā naḥ ṛtviyaḥ tistire barhiḥ ānuṣak 
SA_GV01_rv_hn03u-812	RV_3,041.02c ayujran prātar adrayaḥ //	ayujran prātar adrayaḥ 
SA_GV01_rv_hn03u-813	RV_3,041.03a imā brahma brahmavāhaḥ kriyanta ā barhiḥ sīda /	imā brahma brahma vāhaḥ kriyante ā barhiḥ sīda 
SA_GV01_rv_hn03u-814	RV_3,041.03c vīhi śūra puroḷāśam //	vīhi śūra puroḷāśam 
SA_GV01_rv_hn03u-815	RV_3,041.04a rārandhi savaneṣu ṇa eṣu stomeṣu vṛtrahan /	rārandhi savaneṣu naḥ eṣu stomeṣu vṛtrahan 
SA_GV01_rv_hn03u-816	RV_3,041.04c uktheṣv indra girvaṇaḥ //	uktheṣu indra girvaṇaḥ 
SA_GV01_rv_hn03u-817	RV_3,041.05a matayaḥ somapām uruṃ rihanti śavasas patim /	matayaḥ soma pām urum rihanti śavasaḥ patim 
SA_GV01_rv_hn03u-818	RV_3,041.05c indraṃ vatsaṃ na mātaraḥ //	indram vatsam na mātaraḥ 
SA_GV01_rv_hn03u-819	RV_3,041.06a sa mandasvā hy andhaso rādhase tanvā mahe /	sa mandasva hi andhasaḥ rādhase tanvā mahe 
SA_GV01_rv_hn03u-820	RV_3,041.06c na stotāraṃ nide karaḥ //	na stotāram nide karaḥ 
SA_GV01_rv_hn03u-821	RV_3,041.07a vayam indra tvāyavo haviṣmanto jarāmahe /	vayam indra tvāyavaḥ haviṣmantaḥ jarāmahe 
SA_GV01_rv_hn03u-822	RV_3,041.07c uta tvam asmayur vaso //	uta tvam asmayuḥ vaso 
SA_GV01_rv_hn03u-823	RV_3,041.08a māre asmad vi mumuco haripriyārvāṅ yāhi /	mā āre asmat vi mumucaḥ hari priya arvāṅ yāhi 
SA_GV01_rv_hn03u-824	RV_3,041.08c indra svadhāvo matsveha //	indra svadhāvas matsva iha 
SA_GV01_rv_hn03u-825	RV_3,041.09a arvāñcaṃ tvā sukhe rathe vahatām indra keśinā /	arvāñcam tvā sukhe rathe vahatām indra keśinā 
SA_GV01_rv_hn03u-826	RV_3,041.09c ghṛtasnū barhir āsade //	ghṛtasnū barhiḥ āsade 
SA_GV01_rv_hn03u-827	RV_3,042.01a upa naḥ sutam ā gahi somam indra gavāśiram /	upa naḥ sutam ā gahi somam indra gavāśiram 
SA_GV01_rv_hn03u-828	RV_3,042.01c haribhyāṃ yas te asmayuḥ //	haribhyām yaḥ te asmayuḥ 
SA_GV01_rv_hn03u-829	RV_3,042.02a tam indra madam ā gahi barhiṣṭhāṃ grāvabhiḥ sutam /	tam indra madam ā gahi grāvabhiḥ sutam 
SA_GV01_rv_hn03u-830	RV_3,042.02c kuvin nv asya tṛpṇavaḥ //	kuvid nu asya tṛpṇavaḥ 
SA_GV01_rv_hn03u-831	RV_3,042.03a indram itthā giro mamācchāgur iṣitā itaḥ /	indram itthā giraḥ mama acchā aguḥ iṣitāḥ itas 
SA_GV01_rv_hn03u-832	RV_3,042.03c āvṛte somapītaye //	āvṛte soma pītaye 
SA_GV01_rv_hn03u-833	RV_3,042.04a indraṃ somasya pītaye stomair iha havāmahe /	indram somasya pītaye stomaiḥ iha havāmahe 
SA_GV01_rv_hn03u-834	RV_3,042.04c ukthebhiḥ kuvid āgamat //	ukthebhiḥ kuvid āgamat 
SA_GV01_rv_hn03u-835	RV_3,042.05a indra somāḥ sutā ime tān dadhiṣva śatakrato /	indra somāḥ sutāḥ ime tān dadhiṣva śatakrato 
SA_GV01_rv_hn03u-836	RV_3,042.05c jaṭhare vājinīvaso //	jaṭhare vājinīvaso 
SA_GV01_rv_hn03u-837	RV_3,042.06a vidmā hi tvā dhanañjayaṃ vājeṣu dadhṛṣaṃ kave /	vidma hi tvā dhanañjayam vājeṣu dadhṛṣam kave 
SA_GV01_rv_hn03u-838	RV_3,042.06c adhā te sumnam īmahe //	adhā te sumnam īmahe 
SA_GV01_rv_hn03u-839	RV_3,042.07a imam indra gavāśiraṃ yavāśiraṃ ca naḥ piba /	imam indra gavāśiram yava āśiram ca naḥ piba 
SA_GV01_rv_hn03u-840	RV_3,042.07c āgatyā vṛṣabhiḥ sutam //	āgatyā vṛṣabhiḥ sutam 
SA_GV01_rv_hn03u-841	RV_3,042.08a tubhyed indra sva okye somaṃ codāmi pītaye /	tubhya id indra sve okye somam codāmi pītaye 
SA_GV01_rv_hn03u-842	RV_3,042.08c eṣa rārantu te hṛdi //	eṣa rārantu te hṛdi 
SA_GV01_rv_hn03u-843	RV_3,042.09a tvāṃ sutasya pītaye pratnam indra havāmahe /	tvām sutasya pītaye pratnam indra havāmahe 
SA_GV01_rv_hn03u-844	RV_3,042.09c kuśikāso avasyavaḥ //	kuśikāsaḥ avasyavaḥ 
SA_GV01_rv_hn03u-845	RV_3,043.01a ā yāhy arvāṅ upa vandhureṣṭhās taved anu pradivaḥ somapeyam /	ā yāhi arvāṅ upa vandhureṣṭhāḥ tava id anu pradivaḥ soma peyam 
SA_GV01_rv_hn03u-846	RV_3,043.01c priyā sakhāyā vi mucopa barhis tvām ime havyavāho havante //	priyā sakhāyā vi muca upa barhiḥ tvām ime havyavāhaḥ havante 
SA_GV01_rv_hn03u-847	RV_3,043.02a ā yāhi pūrvīr ati carṣaṇīr āṃ arya āśiṣa upa no haribhyām /	ā yāhi pūrvīḥ ati carṣaṇīḥ aryaḥ āśiṣaḥ upa naḥ haribhyām 
SA_GV01_rv_hn03u-848	RV_3,043.02c imā hi tvā mataya stomataṣṭā indra havante sakhyaṃ juṣāṇāḥ //	imāḥ hi tvā matayaḥ stoma taṣṭāḥ indra havante sakhyam juṣāṇāḥ 
SA_GV01_rv_hn03u-849	RV_3,043.03a ā no yajñaṃ namovṛdhaṃ sajoṣā indra deva haribhir yāhi tūyam /	ā naḥ yajñam namaḥ vṛdham sajoṣāḥ indra deva haribhiḥ yāhi tūyam 
SA_GV01_rv_hn03u-850	RV_3,043.03c ahaṃ hi tvā matibhir johavīmi ghṛtaprayāḥ sadhamāde madhūnām //	aham hi tvā matibhiḥ johavīmi ghṛta prayāḥ sadhamāde madhūnām 
SA_GV01_rv_hn03u-851	RV_3,043.04a ā ca tvām etā vṛṣaṇā vahāto harī sakhāyā sudhurā svaṅgā /	ā ca tvām etā vṛṣaṇā vahātaḥ harī sakhāyā su dhurā su aṅgā 
SA_GV01_rv_hn03u-852	RV_3,043.04c dhānāvad indraḥ savanaṃ juṣāṇaḥ sakhā sakhyuḥ śṛṇavad vandanāni //	dhānāvat indraḥ savanam juṣāṇaḥ sakhā sakhyuḥ śṛṇavat vandanāni 
SA_GV01_rv_hn03u-853	RV_3,043.05a kuvin mā gopāṃ karase janasya kuvid rājānam maghavann ṛjīṣin /	kuvid mā gopām karase janasya kuvid rājānam maghavan ṛjīṣin 
SA_GV01_rv_hn03u-854	RV_3,043.05c kuvin ma ṛṣim papivāṃsaṃ sutasya kuvin me vasvo amṛtasya śikṣāḥ //	kuvid me ṛṣim papivāṃsam sutasya kuvid me vasvaḥ amṛtasya śikṣāḥ 
SA_GV01_rv_hn03u-855	RV_3,043.06a ā tvā bṛhanto harayo yujānā arvāg indra sadhamādo vahantu /	ā tvā bṛhantaḥ harayaḥ yujānāḥ arvāk indra sadhamādaḥ vahantu 
SA_GV01_rv_hn03u-856	RV_3,043.06c pra ye dvitā diva ṛñjanty ātāḥ susammṛṣṭāso vṛṣabhasya mūrāḥ //	pra ye dvitā divaḥ ṛñjanti ātāḥ su sammṛṣṭāsaḥ vṛṣabhasya mūrāḥ 
SA_GV01_rv_hn03u-857	RV_3,043.07a indra piba vṛṣadhūtasya vṛṣṇa ā yaṃ te śyena uśate jabhāra /	indra piba vṛṣa dhūtasya vṛṣṇaḥ ā yam te śyenaḥ uśate jabhāra 
SA_GV01_rv_hn03u-858	RV_3,043.07c yasya made cyāvayasi pra kṛṣṭīr yasya made apa gotrā vavartha //	yasya made cyāvayasi pra kṛṣṭīḥ yasya made apa gotrā vavartha 
SA_GV01_rv_hn03u-859	RV_3,043.08a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-860	RV_3,043.08c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-861	RV_3,044.01a ayaṃ te astu haryataḥ soma ā haribhiḥ sutaḥ /	ayam te astu haryataḥ somaḥ ā haribhiḥ sutaḥ 
SA_GV01_rv_hn03u-862	RV_3,044.01c juṣāṇa indra haribhir na ā gahy ā tiṣṭha haritaṃ ratham //	juṣāṇaḥ indra haribhiḥ naḥ ā gahi ā tiṣṭha haritam ratham 
SA_GV01_rv_hn03u-863	RV_3,044.02a haryann uṣasam arcayaḥ sūryaṃ haryann arocayaḥ /	haryan uṣasam arcayaḥ sūryam haryan arocayaḥ 
SA_GV01_rv_hn03u-864	RV_3,044.02c vidvāṃś cikitvān haryaśva vardhasa indra viśvā abhi śriyaḥ //	vidvān cikitvān haryaśva vardhase indra viśvāḥ abhi śriyaḥ 
SA_GV01_rv_hn03u-865	RV_3,044.03a dyām indro haridhāyasam pṛthivīṃ harivarpasam /	dyām indraḥ hari dhāyasam pṛthivīm hari varpasam 
SA_GV01_rv_hn03u-866	RV_3,044.03c adhārayad dharitor bhūri bhojanaṃ yayor antar hariś carat //	adhārayat haritoḥ bhūri bhojanam yayoḥ antar hariḥ carat 
SA_GV01_rv_hn03u-867	RV_3,044.04a jajñāno harito vṛṣā viśvam ā bhāti rocanam /	jajñānaḥ haritaḥ vṛṣā viśvam ā bhāti rocanam 
SA_GV01_rv_hn03u-868	RV_3,044.04c haryaśvo haritaṃ dhatta āyudham ā vajram bāhvor harim //	hari aśvaḥ haritam dhatte āyudham ā vajram bāhvoḥ harim 
SA_GV01_rv_hn03u-869	RV_3,044.05a indro haryantam arjunaṃ vajraṃ śukrair abhīvṛtam /	indraḥ haryantam arjunam vajram śukraiḥ abhīvṛtam 
SA_GV01_rv_hn03u-870	RV_3,044.05c apāvṛṇod dharibhir adribhiḥ sutam ud gā haribhir ājata //	apāvṛṇot haribhiḥ adribhiḥ sutam ud gāḥ haribhiḥ ājata 
SA_GV01_rv_hn03u-871	RV_3,045.01a ā mandrair indra haribhir yāhi mayūraromabhiḥ /	ā mandraiḥ indra haribhiḥ yāhi mayūra romabhiḥ 
SA_GV01_rv_hn03u-872	RV_3,045.01c mā tvā ke cin ni yaman viṃ na pāśino 'ti dhanveva tāṃ ihi //	mā tvā ke cit ni yaman vim na pāśinaḥ ti dhanvā iva tām ihi 
SA_GV01_rv_hn03u-873	RV_3,045.02a vṛtrakhādo valaṃrujaḥ purāṃ darmo apām ajaḥ /	vṛtra khādaḥ valaṃrujaḥ purām darmaḥ apām ajaḥ 
SA_GV01_rv_hn03u-874	RV_3,045.02c sthātā rathasya haryor abhisvara indro dṛḷhā cid ārujaḥ //	sthātā rathasya haryoḥ abhisvaraḥ indraḥ dṛḷhā cit ārujaḥ 
SA_GV01_rv_hn03u-875	RV_3,045.03a gambhīrāṃ udadhīṃr iva kratum puṣyasi gā iva /	gambhīrān udadhīṃr iva kratum puṣyasi gāḥ iva 
SA_GV01_rv_hn03u-876	RV_3,045.03c pra sugopā yavasaṃ dhenavo yathā hradaṃ kulyā ivāśata //	pra su gopāḥ yavasam dhenavaḥ yathā hradam kulyāḥ iva āśata 
SA_GV01_rv_hn03u-877	RV_3,045.04a ā nas tujaṃ rayim bharāṃśaṃ na pratijānate /	ā naḥ tujam rayim bhara aṃśam na pratijānate 
SA_GV01_rv_hn03u-878	RV_3,045.04c vṛkṣam pakvam phalam aṅkīva dhūnuhīndra sampāraṇaṃ vasu //	vṛkṣam pakvam phalam aṅkī iva dhūnuhi indra sampāraṇam vasu 
SA_GV01_rv_hn03u-879	RV_3,045.05a svayur indra svarāḷ asi smaddiṣṭiḥ svayaśastaraḥ /	svayuḥ indra svarāj asi smaddiṣṭiḥ sva yaśastaraḥ 
SA_GV01_rv_hn03u-880	RV_3,045.05c sa vāvṛdhāna ojasā puruṣṭuta bhavā naḥ suśravastamaḥ //	sa vāvṛdhānaḥ ojasā puruṣṭuta bhava naḥ su śravastamaḥ 
SA_GV01_rv_hn03u-881	RV_3,046.01a yudhmasya te vṛṣabhasya svarāja ugrasya yūna sthavirasya ghṛṣveḥ /	yudhmasya te vṛṣabhasya svarājaḥ ugrasya yūna sthavirasya ghṛṣveḥ 
SA_GV01_rv_hn03u-882	RV_3,046.01c ajūryato vajriṇo vīryāṇīndra śrutasya mahato mahāni //	a jūryataḥ vajriṇaḥ vīryāṇi indra śrutasya mahataḥ mahāni 
SA_GV01_rv_hn03u-883	RV_3,046.02a mahāṃ asi mahiṣa vṛṣṇyebhir dhanaspṛd ugra sahamāno anyān /	mahān asi mahiṣa vṛṣṇyebhiḥ dhana spṛt ugra sahamānaḥ anyān 
SA_GV01_rv_hn03u-884	RV_3,046.02c eko viśvasya bhuvanasya rājā sa yodhayā ca kṣayayā ca janān //	ekaḥ viśvasya bhuvanasya rājā sa yodhayā ca kṣayayā ca janān 
SA_GV01_rv_hn03u-885	RV_3,046.03a pra mātrābhī ririce rocamānaḥ pra devebhir viśvato apratītaḥ /	pra mātrābhiḥ ririce rocamānaḥ pra devebhiḥ viśvatas apratītaḥ 
SA_GV01_rv_hn03u-886	RV_3,046.03c pra majmanā diva indraḥ pṛthivyāḥ proror maho antarikṣād ṛjīṣī //	pra majmanā divaḥ indraḥ pṛthivyāḥ pra uroḥ mahaḥ antarikṣāt ṛjīṣī 
SA_GV01_rv_hn03u-887	RV_3,046.04a uruṃ gabhīraṃ januṣābhy ugraṃ viśvavyacasam avatam matīnām /	urum gabhīram januṣā abhi ugram viśva vyacasam avatam matīnām 
SA_GV01_rv_hn03u-888	RV_3,046.04c indraṃ somāsaḥ pradivi sutāsaḥ samudraṃ na sravata ā viśanti //	indram somāsaḥ pradivi sutāsaḥ samudram na sravataḥ ā viśanti 
SA_GV01_rv_hn03u-889	RV_3,046.05a yaṃ somam indra pṛthivīdyāvā garbhaṃ na mātā bibhṛtas tvāyā /	yam somam indra pṛthivī dyāvā garbham na mātā bibhṛtaḥ tvāyā 
SA_GV01_rv_hn03u-890	RV_3,046.05c taṃ te hinvanti tam u te mṛjanty adhvaryavo vṛṣabha pātavā u //	tam te hinvanti tam u te mṛjanti adhvaryavaḥ vṛṣabha pātavai u 
SA_GV01_rv_hn03u-891	RV_3,047.01a marutvāṃ indra vṛṣabho raṇāya pibā somam anuṣvadham madāya /	indra vṛṣabhaḥ raṇāya piba somam anuṣvadham madāya 
SA_GV01_rv_hn03u-892	RV_3,047.01c ā siñcasva jaṭhare madhva ūrmiṃ tvaṃ rājāsi pradivaḥ sutānām //	ā siñcasva jaṭhare madhvaḥ ūrmim tvam rājā asi pradivaḥ sutānām 
SA_GV01_rv_hn03u-893	RV_3,047.02a sajoṣā indra sagaṇo marudbhiḥ somam piba vṛtrahā śūra vidvān /	sajoṣāḥ indra sa gaṇaḥ marudbhiḥ somam piba vṛtrahā śūra vidvān 
SA_GV01_rv_hn03u-894	RV_3,047.02c jahi śatrūṃr apa mṛdho nudasvāthābhayaṃ kṛṇuhi viśvato naḥ //	jahi śatrūṃr apa mṛdhaḥ nudasva atha abhayam kṛṇuhi viśvatas naḥ 
SA_GV01_rv_hn03u-895	RV_3,047.03a uta ṛtubhir ṛtupāḥ pāhi somam indra devebhiḥ sakhibhiḥ sutaṃ naḥ /	uta ṛtubhiḥ ṛtu pāḥ pāhi somam indra devebhiḥ sakhibhiḥ sutam naḥ 
SA_GV01_rv_hn03u-896	RV_3,047.03c yāṃ ābhajo maruto ye tvānv ahan vṛtram adadhus tubhyam ojaḥ //	yām ābhajaḥ marutaḥ ye tvā anu ahan vṛtram adadhuḥ tubhyam ojaḥ 
SA_GV01_rv_hn03u-897	RV_3,047.04a ye tvāhihatye maghavann avardhan ye śāmbare harivo ye gaviṣṭau /	ye tvā ahi hatye maghavan avardhan ye śāmbare harivas ye gaviṣṭau 
SA_GV01_rv_hn03u-898	RV_3,047.04c ye tvā nūnam anumadanti viprāḥ pibendra somaṃ sagaṇo marudbhiḥ //	ye tvā nūnam anumadanti viprāḥ piba indra somam sa gaṇaḥ marudbhiḥ 
SA_GV01_rv_hn03u-899	RV_3,047.05a marutvantaṃ vṛṣabhaṃ vāvṛdhānam akavāriṃ divyaṃ śāsam indram /	marutvantam vṛṣabham vāvṛdhānam a kavārim divyam śāsam indram 
SA_GV01_rv_hn03u-900	RV_3,047.05c viśvāsāham avase nūtanāyograṃ sahodām iha taṃ huvema //	viśvāsāham avase nūtanāya ugram sahaḥ dām iha tam huvema 
SA_GV01_rv_hn03u-901	RV_3,048.01a sadyo ha jāto vṛṣabhaḥ kanīnaḥ prabhartum āvad andhasaḥ sutasya /	sadyas ha jātaḥ vṛṣabhaḥ kanīnaḥ prabhartum āvat andhasaḥ sutasya 
SA_GV01_rv_hn03u-902	RV_3,048.01c sādhoḥ piba pratikāmaṃ yathā te rasāśiraḥ prathamaṃ somyasya //	sādhoḥ piba pratikāmam yathā te rasāśiraḥ prathamam somyasya 
SA_GV01_rv_hn03u-903	RV_3,048.02a yaj jāyathās tad ahar asya kāme 'ṃśoḥ pīyūṣam apibo giriṣṭhām /	yat jāyathāḥ tat ahar asya kāme ṃśoḥ pīyūṣam apibaḥ giriṣṭhām 
SA_GV01_rv_hn03u-904	RV_3,048.02c taṃ te mātā pari yoṣā janitrī mahaḥ pitur dama āsiñcad agre //	tam te mātā pari yoṣā janitrī mahaḥ pituḥ dame āsiñcat agre 
SA_GV01_rv_hn03u-905	RV_3,048.03a upasthāya mātaram annam aiṭṭa tigmam apaśyad abhi somam ūdhaḥ /	upasthāya mātaram annam tigmam apaśyat abhi somam ūdhaḥ 
SA_GV01_rv_hn03u-906	RV_3,048.03c prayāvayann acarad gṛtso anyān mahāni cakre purudhapratīkaḥ //	prayāvayan acarat gṛtsaḥ anyān mahāni cakre purudha pratīkaḥ 
SA_GV01_rv_hn03u-907	RV_3,048.04a ugras turāṣāḷ abhibhūtyojā yathāvaśaṃ tanvaṃ cakra eṣaḥ /	ugraḥ turāṣāh abhibhūti ojāḥ yathāvaśam tanvam cakre eṣaḥ 
SA_GV01_rv_hn03u-908	RV_3,048.04c tvaṣṭāram indro januṣābhibhūyāmuṣyā somam apibac camūṣu //	tvaṣṭāram indraḥ januṣā abhibhūya amuṣya ā somam apibat camūṣu 
SA_GV01_rv_hn03u-909	RV_3,048.05a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-910	RV_3,048.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-911	RV_3,049.01a śaṃsā mahām indraṃ yasmin viśvā ā kṛṣṭayaḥ somapāḥ kāmam avyan /	śaṃsa mahām indram yasmin viśvāḥ ā kṛṣṭayaḥ soma pāḥ kāmam avyan 
SA_GV01_rv_hn03u-912	RV_3,049.01c yaṃ sukratuṃ dhiṣaṇe vibhvataṣṭaṃ ghanaṃ vṛtrāṇāṃ janayanta devāḥ //	yam sukratum dhiṣaṇe vibhva taṣṭam ghanam vṛtrāṇām janayanta devāḥ 
SA_GV01_rv_hn03u-913	RV_3,049.02a yaṃ nu nakiḥ pṛtanāsu svarājaṃ dvitā tarati nṛtamaṃ hariṣṭhām /	yam nu nakir pṛtanāsu sva rājam dvitā tarati nṛtamam hariṣṭhām 
SA_GV01_rv_hn03u-914	RV_3,049.02c inatamaḥ satvabhir yo ha śūṣaiḥ pṛthujrayā aminād āyur dasyoḥ //	inatamaḥ satvabhiḥ yaḥ ha śūṣaiḥ pṛthujrayā amināt āyuḥ dasyoḥ 
SA_GV01_rv_hn03u-915	RV_3,049.03a sahāvā pṛtsu taraṇir nārvā vyānaśī rodasī mehanāvān /	sahāvā pṛtsu taraṇiḥ na arvā vyānaśī rodasī mehanāvān 
SA_GV01_rv_hn03u-916	RV_3,049.03c bhago na kāre havyo matīnām piteva cāruḥ suhavo vayodhāḥ //	bhagaḥ na kāre havyaḥ matīnām pitā iva cāruḥ su havaḥ vayodhāḥ 
SA_GV01_rv_hn03u-917	RV_3,049.04a dhartā divo rajasas pṛṣṭa ūrdhvo ratho na vāyur vasubhir niyutvān /	dhartā divaḥ rajasaḥ pṛṣṭaḥ ūrdhvaḥ rathaḥ na vāyuḥ vasubhiḥ niyutvān 
SA_GV01_rv_hn03u-918	RV_3,049.04c kṣapāṃ vastā janitā sūryasya vibhaktā bhāgaṃ dhiṣaṇeva vājam //	kṣapām vastā janitā sūryasya vibhaktā bhāgam dhiṣaṇā iva vājam 
SA_GV01_rv_hn03u-919	RV_3,049.05a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-920	RV_3,049.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-921	RV_3,050.01a indraḥ svāhā pibatu yasya soma āgatyā tumro vṛṣabho marutvān /	indraḥ svāhā pibatu yasya somaḥ āgatyā tumraḥ vṛṣabhaḥ marutvān 
SA_GV01_rv_hn03u-922	RV_3,050.01c oruvyacāḥ pṛṇatām ebhir annair āsya havis tanvaḥ kāmam ṛdhyāḥ //	ā uru vyacāḥ pṛṇatām ebhiḥ annaiḥ ā asya haviḥ tanvaḥ kāmam ṛdhyāḥ 
SA_GV01_rv_hn03u-923	RV_3,050.02a ā te saparyū javase yunajmi yayor anu pradivaḥ śruṣṭim āvaḥ /	ā te saparyū javase yunajmi yayoḥ anu pradivaḥ śruṣṭim āvaḥ 
SA_GV01_rv_hn03u-924	RV_3,050.02c iha tvā dheyur harayaḥ suśipra pibā tv asya suṣutasya cāroḥ //	iha tvā dheyuḥ harayaḥ su śipra pibā tu asya suṣutasya cāroḥ 
SA_GV01_rv_hn03u-925	RV_3,050.03a gobhir mimikṣuṃ dadhire supāram indraṃ jyaiṣṭhyāya dhāyase gṛṇānāḥ /	gobhiḥ mimikṣum dadhire su pāram indram jyaiṣṭhyāya dhāyase gṛṇānāḥ 
SA_GV01_rv_hn03u-926	RV_3,050.03c mandānaḥ somam papivāṃ ṛjīṣin sam asmabhyam purudhā gā iṣaṇya //	mandānaḥ somam papivān ṛjīṣin sam asmabhyam purudhā gāḥ iṣaṇya 
SA_GV01_rv_hn03u-927	RV_3,050.04a imaṃ kāmam mandayā gobhir aśvaiś candravatā rādhasā paprathaś ca /	imam kāmam mandayā gobhiḥ aśvaiḥ candravatā rādhasā paprathaḥ ca 
SA_GV01_rv_hn03u-928	RV_3,050.04c svaryavo matibhis tubhyaṃ viprā indrāya vāhaḥ kuśikāso akran //	svaryavaḥ matibhiḥ tubhyam viprāḥ indrāya vāhaḥ kuśikāsaḥ akran 
SA_GV01_rv_hn03u-929	RV_3,050.05a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rv_hn03u-930	RV_3,050.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rv_hn03u-931	RV_3,051.01a carṣaṇīdhṛtam maghavānam ukthyam indraṃ giro bṛhatīr abhy anūṣata /	carṣaṇī dhṛtam maghavānam ukthyam indram giraḥ bṛhatīḥ abhī anūṣata 
SA_GV01_rv_hn03u-932	RV_3,051.01c vāvṛdhānam puruhūtaṃ suvṛktibhir amartyaṃ jaramāṇaṃ dive-dive //	vāvṛdhānam puruhūtam suvṛktibhiḥ amartyam jaramāṇam dive dive 
SA_GV01_rv_hn03u-933	RV_3,051.02a śatakratum arṇavaṃ śākinaṃ naraṃ giro ma indram upa yanti viśvataḥ /	śatakratum arṇavam śākinam naram giraḥ me indram upa yanti viśvatas 
SA_GV01_rv_hn03u-934	RV_3,051.02c vājasanim pūrbhidaṃ tūrṇim apturaṃ dhāmasācam abhiṣācaṃ svarvidam //	vāja sanim pūḥ bhidam tūrṇim ap turam dhāmasācam abhiṣācam svar vidam 
SA_GV01_rv_hn03u-935	RV_3,051.03a ākare vasor jaritā panasyate 'nehasa stubha indro duvasyati /	ākare vasoḥ jaritā panasyate na ihasaḥ stubhaḥ indraḥ duvasyati 
SA_GV01_rv_hn03u-936	RV_3,051.03c vivasvataḥ sadana ā hi pipriye satrāsāham abhimātihanaṃ stuhi //	vivasvataḥ sadane ā hi pipriye satrāsāham abhimāti hanam stuhi 
SA_GV01_rv_hn03u-937	RV_3,051.04a nṛṇām u tvā nṛtamaṃ gīrbhir ukthair abhi pra vīram arcatā sabādhaḥ /	nṛṇām u tvā nṛtamam gīrbhiḥ ukthaiḥ abhi pra vīram arcata sabādhaḥ 
SA_GV01_rv_hn03u-938	RV_3,051.04c saṃ sahase purumāyo jihīte namo asya pradiva eka īśe //	sam sahase puru māyaḥ jihīte namaḥ asya pradivaḥ ekaḥ īśe 
SA_GV01_rv_hn03u-939	RV_3,051.05a pūrvīr asya niṣṣidho martyeṣu purū vasūni pṛthivī bibharti /	pūrvīḥ asya niṣṣidhaḥ martyeṣu purū vasūni pṛthivī bibharti 
SA_GV01_rv_hn03u-940	RV_3,051.05c indrāya dyāva oṣadhīr utāpo rayiṃ rakṣanti jīrayo vanāni //	indrāya dyāvaḥ oṣadhīḥ uta apaḥ rayim rakṣanti jīrayaḥ vanāni 
SA_GV01_rv_hn03u-941	RV_3,051.06a tubhyam brahmāṇi gira indra tubhyaṃ satrā dadhire harivo juṣasva /	tubhyam brahmāṇi giraḥ indra tubhyam satrā dadhire harivas juṣasva 
SA_GV01_rv_hn03u-942	RV_3,051.06c bodhy āpir avaso nūtanasya sakhe vaso jaritṛbhyo vayo dhāḥ //	bodhi āpiḥ avasaḥ nūtanasya sakhe vaso jaritṛbhyaḥ vayaḥ dhāḥ 
SA_GV01_rv_hn03u-943	RV_3,051.07a indra marutva iha pāhi somaṃ yathā śāryāte apibaḥ sutasya /	indra marutvas iha pāhi somam yathā śāryāte apibaḥ sutasya 
SA_GV01_rv_hn03u-944	RV_3,051.07c tava praṇītī tava śūra śarmann ā vivāsanti kavayaḥ suyajñāḥ //	tava praṇītī tava śūra śarman ā vivāsanti kavayaḥ su yajñāḥ 
SA_GV01_rv_hn03u-945	RV_3,051.08a sa vāvaśāna iha pāhi somam marudbhir indra sakhibhiḥ sutaṃ naḥ /	sa vāvaśānaḥ iha pāhi somam marudbhiḥ indra sakhibhiḥ sutam naḥ 
SA_GV01_rv_hn03u-946	RV_3,051.08c jātaṃ yat tvā pari devā abhūṣan mahe bharāya puruhūta viśve //	jātam yat tvā pari devāḥ abhūṣan mahe bharāya puruhūta viśve 
SA_GV01_rv_hn03u-947	RV_3,051.09a aptūrye maruta āpir eṣo 'mandann indram anu dātivārāḥ /	aptūrye marutaḥ āpiḥ eṣaḥ mandan indram anu dāti vārāḥ 
SA_GV01_rv_hn03u-948	RV_3,051.09c tebhiḥ sākam pibatu vṛtrakhādaḥ sutaṃ somaṃ dāśuṣaḥ sve sadhasthe //	tebhiḥ sākam pibatu vṛtra khādaḥ sutam somam dāśuṣaḥ sve sadhasthe 
SA_GV01_rv_hn03u-949	RV_3,051.10a idaṃ hy anv ojasā sutaṃ rādhānām pate /	idam hi anu ojasā sutam rādhānām pate 
SA_GV01_rv_hn03u-950	RV_3,051.10c pibā tv asya girvaṇaḥ //	pibā tu asya girvaṇaḥ 
SA_GV01_rv_hn03u-951	RV_3,051.11a yas te anu svadhām asat sute ni yaccha tanvam /	yaḥ te anu svadhām asat sute ni yaccha tanvam 
SA_GV01_rv_hn03u-952	RV_3,051.11c sa tvā mamattu somyam //	sa tvā mamattu somyam 
SA_GV01_rv_hn03u-953	RV_3,051.12a pra te aśnotu kukṣyoḥ prendra brahmaṇā śiraḥ /	pra te aśnotu kukṣyoḥ pra indra brahmaṇā śiraḥ 
SA_GV01_rv_hn03u-954	RV_3,051.12c pra bāhū śūra rādhase //	pra bāhū śūra rādhase 
SA_GV01_rv_hn03u-955	RV_3,052.01a dhānāvantaṃ karambhiṇam apūpavantam ukthinam /	dhānāvantam karambhiṇam apūpavantam ukthinam 
SA_GV01_rv_hn03u-956	RV_3,052.01c indra prātar juṣasva naḥ //	indra prātar juṣasva naḥ 
SA_GV01_rv_hn03u-957	RV_3,052.02a puroḷāśam pacatyaṃ juṣasvendrā gurasva ca /	puroḷāśam pacatyam juṣasva indra ā gurasva ca 
SA_GV01_rv_hn03u-958	RV_3,052.02c tubhyaṃ havyāni sisrate //	tubhyam havyāni sisrate 
SA_GV01_rv_hn03u-959	RV_3,052.03a puroḷāśaṃ ca no ghaso joṣayāse giraś ca naḥ /	puroḷāśam ca naḥ ghasaḥ joṣayāse giraḥ ca naḥ 
SA_GV01_rv_hn03u-960	RV_3,052.03c vadhūyur iva yoṣaṇām //	vadhūyuḥ iva yoṣaṇām 
SA_GV01_rv_hn03u-961	RV_3,052.04a puroḷāśaṃ sanaśruta prātaḥsāve juṣasva naḥ /	puroḷāśam sana śruta prātaḥsāve juṣasva naḥ 
SA_GV01_rv_hn03u-962	RV_3,052.04c indra kratur hi te bṛhan //	indra kratuḥ hi te bṛhan 
SA_GV01_rv_hn03u-963	RV_3,052.05a mādhyandinasya savanasya dhānāḥ puroḷāśam indra kṛṣveha cārum /	mādhyandinasya savanasya dhānāḥ puroḷāśam indra kṛṣva iha cārum 
SA_GV01_rv_hn03u-964	RV_3,052.05c pra yat stotā jaritā tūrṇyartho vṛṣāyamāṇa upa gīrbhir īṭṭe //	pra yat stotā jaritā tūrṇi arthaḥ vṛṣāyamāṇaḥ upa gīrbhiḥ īṭṭe 
SA_GV01_rv_hn03u-965	RV_3,052.06a tṛtīye dhānāḥ savane puruṣṭuta puroḷāśam āhutam māmahasva naḥ /	tṛtīye dhānāḥ savane puruṣṭuta puroḷāśam āhutam māmahasva naḥ 
SA_GV01_rv_hn03u-966	RV_3,052.06c ṛbhumantaṃ vājavantaṃ tvā kave prayasvanta upa śikṣema dhītibhiḥ //	ṛbhumantam vājavantam tvā kave prayasvantaḥ upa śikṣema dhītibhiḥ 
SA_GV01_rv_hn03u-967	RV_3,052.07a pūṣaṇvate te cakṛmā karambhaṃ harivate haryaśvāya dhānāḥ /	pūṣaṇvate te cakṛma karambham harivate haryaśvāya dhānāḥ 
SA_GV01_rv_hn03u-968	RV_3,052.07c apūpam addhi sagaṇo marudbhiḥ somam piba vṛtrahā śūra vidvān //	apūpam addhi sa gaṇaḥ marudbhiḥ somam piba vṛtrahā śūra vidvān 
SA_GV01_rv_hn03u-969	RV_3,052.08a prati dhānā bharata tūyam asmai puroḷāśaṃ vīratamāya nṛṇām /	prati dhānāḥ bharata tūyam asmai puroḷāśam vīratamāya nṛṇām 
SA_GV01_rv_hn03u-970	RV_3,052.08c dive-dive sadṛśīr indra tubhyaṃ vardhantu tvā somapeyāya dhṛṣṇo //	dive dive sadṛśīḥ indra tubhyam vardhantu tvā soma peyāya dhṛṣṇo 
SA_GV01_rv_hn03u-971	RV_3,053.01a indrāparvatā bṛhatā rathena vāmīr iṣa ā vahataṃ suvīrāḥ /	indrāparvatā bṛhatā rathena vāmīḥ iṣaḥ ā vahatam su vīrāḥ 
SA_GV01_rv_hn03u-972	RV_3,053.01c vītaṃ havyāny adhvareṣu devā vardhethāṃ gīrbhir iḷayā madantā //	vītam havyāni adhvareṣu devā vardhethām gīrbhiḥ iḷayā madantā 
SA_GV01_rv_hn03u-973	RV_3,053.02a tiṣṭhā su kam maghavan mā parā gāḥ somasya nu tvā suṣutasya yakṣi /	tiṣṭhā su kam maghavan mā parā gāḥ somasya nu tvā suṣutasya yakṣi 
SA_GV01_rv_hn03u-974	RV_3,053.02c pitur na putraḥ sicam ā rabhe ta indra svādiṣṭhayā girā śacīvaḥ //	pituḥ na putraḥ sicam ā rabhe te indra svādiṣṭhayā girā śacīvas 
SA_GV01_rv_hn03u-975	RV_3,053.03a śaṃsāvādhvaryo prati me gṛṇīhīndrāya vāhaḥ kṛṇavāva juṣṭam /	śaṃsāva adhvaryo prati me gṛṇīhi indrāya vāhaḥ kṛṇavāva juṣṭam 
SA_GV01_rv_hn03u-976	RV_3,053.03c edam barhir yajamānasya sīdāthā ca bhūd uktham indrāya śastam //	ā idam barhiḥ yajamānasya sīda athā ca bhūt uktham indrāya śastam 
SA_GV01_rv_hn03u-977	RV_3,053.04a jāyed astam maghavan sed u yonis tad it tvā yuktā harayo vahantu /	jāyā id astam maghavan sā id u yoniḥ tat id tvā yuktāḥ harayaḥ vahantu 
SA_GV01_rv_hn03u-978	RV_3,053.04c yadā kadā ca sunavāma somam agniṣ ṭvā dūto dhanvāty accha //	yadā kadā ca sunavāma somam agniḥ tvā dūtaḥ dhanvāti accha 
SA_GV01_rv_hn03u-979	RV_3,053.05a parā yāhi maghavann ā ca yāhīndra bhrātar ubhayatrā te artham /	parā yāhi maghavan ā ca yāhi indra bhrātar ubhayatrā te artham 
SA_GV01_rv_hn03u-980	RV_3,053.05c yatrā rathasya bṛhato nidhānaṃ vimocanaṃ vājino rāsabhasya //	yatrā rathasya bṛhataḥ nidhānam vimocanam vājinaḥ rāsabhasya 
SA_GV01_rv_hn03u-981	RV_3,053.06a apāḥ somam astam indra pra yāhi kalyāṇīr jāyā suraṇaṃ gṛhe te /	apāḥ somam astam indra pra yāhi kalyāṇīḥ jāyā suraṇam gṛhe te 
SA_GV01_rv_hn03u-982	RV_3,053.06c yatrā rathasya bṛhato nidhānaṃ vimocanaṃ vājino dakṣiṇāvat //	yatrā rathasya bṛhataḥ nidhānam vimocanam vājinaḥ dakṣiṇāvat 
SA_GV01_rv_hn03u-983	RV_3,053.07a ime bhojā aṅgiraso virūpā divas putrāso asurasya vīrāḥ /	ime bhojāḥ aṅgirasaḥ virūpāḥ divaḥ putrāsaḥ asurasya vīrāḥ 
SA_GV01_rv_hn03u-984	RV_3,053.07c viśvāmitrāya dadato maghāni sahasrasāve pra tiranta āyuḥ //	viśvāmitrāya dadataḥ maghāni sahasrasāve pra tirante āyuḥ 
SA_GV01_rv_hn03u-985	RV_3,053.08a rūpaṃ-rūpam maghavā bobhavīti māyāḥ kṛṇvānas tanvam pari svām /	rūpam rūpam maghavā bobhavīti māyāḥ kṛṇvānaḥ tanvam pari svām 
SA_GV01_rv_hn03u-986	RV_3,053.08c trir yad divaḥ pari muhūrtam āgāt svair mantrair anṛtupā ṛtāvā //	tris yat divaḥ pari muhūrtam āgāt svaiḥ mantraiḥ anṛtu pāḥ ṛtāvā 
SA_GV01_rv_hn03u-987	RV_3,053.09a mahāṃ ṛṣir devajā devajūto 'stabhnāt sindhum arṇavaṃ nṛcakṣāḥ /	mahān ṛṣiḥ deva jāḥ deva jūtaḥ stabhnāt sindhum arṇavam nṛ cakṣāḥ 
SA_GV01_rv_hn03u-988	RV_3,053.09c viśvāmitro yad avahat sudāsam apriyāyata kuśikebhir indraḥ //	viśvāmitraḥ yat avahat sudāsam apriyāyata kuśikebhiḥ indraḥ 
SA_GV01_rv_hn03u-989	RV_3,053.10a haṃsā iva kṛṇutha ślokam adribhir madanto gīrbhir adhvare sute sacā /	haṃsāḥ iva kṛṇutha ślokam adribhiḥ madantaḥ gīrbhiḥ adhvare sute sacā 
SA_GV01_rv_hn03u-990	RV_3,053.10c devebhir viprā ṛṣayo nṛcakṣaso vi pibadhvaṃ kuśikāḥ somyam madhu //	devebhiḥ viprāḥ ṛṣayaḥ nṛ cakṣasaḥ vi pibadhvam kuśikāḥ somyam madhu 
SA_GV01_rv_hn03u-991	RV_3,053.11a upa preta kuśikāś cetayadhvam aśvaṃ rāye pra muñcatā sudāsaḥ /	upa preta kuśikāḥ cetayadhvam aśvam rāye pra muñcata sudāsaḥ 
SA_GV01_rv_hn03u-992	RV_3,053.11c rājā vṛtraṃ jaṅghanat prāg apāg udag athā yajāte vara ā pṛthivyāḥ //	rājā vṛtram jaṅghanat prāk apāk udak athā yajāte vare ā pṛthivyāḥ 
SA_GV01_rv_hn03u-993	RV_3,053.12a ya ime rodasī ubhe aham indram atuṣṭavam /	yaḥ ime rodasī ubhe aham indram atuṣṭavam 
SA_GV01_rv_hn03u-994	RV_3,053.12c viśvāmitrasya rakṣati brahmedam bhārataṃ janam //	viśvāmitrasya rakṣati brahma idam bhāratam janam 
SA_GV01_rv_hn03u-995	RV_3,053.13a viśvāmitrā arāsata brahmendrāya vajriṇe /	viśvāmitrāḥ arāsata brahma indrāya vajriṇe 
SA_GV01_rv_hn03u-996	RV_3,053.13c karad in naḥ surādhasaḥ //	karat id naḥ su rādhasaḥ 
SA_GV01_rv_hn03u-997	RV_3,053.14a kiṃ te kṛṇvanti kīkaṭeṣu gāvo nāśiraṃ duhre na tapanti gharmam /	kim te kṛṇvanti kīkaṭeṣu gāvaḥ na āśiram duhre na tapanti gharmam 
SA_GV01_rv_hn03u-998	RV_3,053.14c ā no bhara pramagandasya vedo naicāśākham maghavan randhayā naḥ //	ā naḥ bhara pramagandasya vedaḥ naicāśākham maghavan randhaya naḥ 
SA_GV01_rv_hn03u-999	RV_3,053.15a sasarparīr amatim bādhamānā bṛhan mimāya jamadagnidattā /	sasarparīḥ amatim bādhamānā bṛhat mimāya jamadagni dattā 
SA_GV01_rv_hn03u-1000	RV_3,053.15c ā sūryasya duhitā tatāna śravo deveṣv amṛtam ajuryam //	ā sūryasya duhitā tatāna śravaḥ deveṣu amṛtam ajuryam 
SA_GV01_rv_hn03u-1001	RV_3,053.16a sasarparīr abharat tūyam ebhyo 'dhi śravaḥ pāñcajanyāsu kṛṣṭiṣu /	sasarparīḥ abharat tūyam ebhyaḥ dhi śravaḥ pāñcajanyāsu kṛṣṭiṣu 
SA_GV01_rv_hn03u-1002	RV_3,053.16c sā pakṣyā navyam āyur dadhānā yām me palastijamadagnayo daduḥ //	sā pakṣyā navyam āyuḥ dadhānā yām me palasti jamadagnayaḥ daduḥ 
SA_GV01_rv_hn03u-1003	RV_3,053.17a sthirau gāvau bhavatāṃ vīḷur akṣo meṣā vi varhi mā yugaṃ vi śāri /	sthirau gāvau bhavatām vīḍuḥ akṣaḥ mā iṣā vi varhi mā yugam vi śāri 
SA_GV01_rv_hn03u-1004	RV_3,053.17c indraḥ pātalye dadatāṃ śarītor ariṣṭaneme abhi naḥ sacasva //	indraḥ pātalye dadatām śarītoḥ ariṣṭa neme abhi naḥ sacasva 
SA_GV01_rv_hn03u-1005	RV_3,053.18a balaṃ dhehi tanūṣu no balam indrānaḷutsu naḥ /	balam dhehi tanūṣu naḥ balam indra anaḷutsu naḥ 
SA_GV01_rv_hn03u-1006	RV_3,053.18c balaṃ tokāya tanayāya jīvase tvaṃ hi baladā asi //	balam tokāya tanayāya jīvase tvam hi bala dāḥ asi 
SA_GV01_rv_hn03u-1007	RV_3,053.19a abhi vyayasva khadirasya sāram ojo dhehi spandane śiṃśapāyām /	abhi vyayasva khadirasya sāram ojaḥ dhehi spandane śiṃśapāyām 
SA_GV01_rv_hn03u-1008	RV_3,053.19c akṣa vīḷo vīḷita vīḷayasva mā yāmād asmād ava jīhipo naḥ //	akṣa vīḷo vīḍita vīḍayasva mā yāmāt asmāt ava jīhipaḥ naḥ 
SA_GV01_rv_hn03u-1009	RV_3,053.20a ayam asmān vanaspatir mā ca hā mā ca rīriṣat /	ayam asmān vanaspatiḥ mā ca hāḥ mā ca rīriṣat 
SA_GV01_rv_hn03u-1010	RV_3,053.20c svasty ā gṛhebhya āvasā ā vimocanāt //	svasti ā gṛhebhyaḥ āvasā ā vimocanāt 
SA_GV01_rv_hn03u-1011	RV_3,053.21a indrotibhir bahulābhir no adya yācchreṣṭhābhir maghavañ chūra jinva /	indra ūtibhiḥ bahulābhiḥ naḥ adya yācchreṣṭhābhiḥ maghavan śūra jinva 
SA_GV01_rv_hn03u-1012	RV_3,053.21c yo no dveṣṭy adharaḥ sas padīṣṭa yam u dviṣmas tam u prāṇo jahātu //	yaḥ naḥ dveṣṭi adharaḥ sas padīṣṭa yam u dviṣmaḥ tam u prāṇaḥ jahātu 
SA_GV01_rv_hn03u-1013	RV_3,053.22a paraśuṃ cid vi tapati śimbalaṃ cid vi vṛścati /	paraśum cit vi tapati śimbalam cit vi vṛścati 
SA_GV01_rv_hn03u-1014	RV_3,053.22c ukhā cid indra yeṣantī prayastā phenam asyati //	ukhā cit indra yeṣantī prayastā phenam asyati 
SA_GV01_rv_hn03u-1015	RV_3,053.23a na sāyakasya cikite janāso lodhaṃ nayanti paśu manyamānāḥ /	na sāyakasya cikite janāsaḥ lodham nayanti paśu manyamānāḥ 
SA_GV01_rv_hn03u-1016	RV_3,053.23c nāvājinaṃ vājinā hāsayanti na gardabham puro aśvān nayanti //	na a vājinam vājinā hāsayanti na gardabham puras aśvāt nayanti 
SA_GV01_rv_hn03u-1017	RV_3,053.24a ima indra bharatasya putrā apapitvaṃ cikitur na prapitvam /	ime indra bharatasya putrāḥ apapitvam cikituḥ na prapitvam 
SA_GV01_rv_hn03u-1018	RV_3,053.24c hinvanty aśvam araṇaṃ na nityaṃ jyāvājam pari ṇayanty ājau //	hinvanti aśvam araṇam na nityam jyā vājam pari nayanti ājau 
SA_GV01_rv_hn03u-1019	RV_3,054.01a imam mahe vidathyāya śūṣaṃ śaśvat kṛtva īḍyāya pra jabhruḥ /	imam mahe vidathyāya śūṣam śaśvat kṛtvas īḍyāya pra jabhruḥ 
SA_GV01_rv_hn03u-1020	RV_3,054.01c śṛṇotu no damyebhir anīkaiḥ śṛṇotv agnir divyair ajasraḥ //	śṛṇotu naḥ damyebhiḥ anīkaiḥ śṛṇotu agniḥ divyaiḥ ajasraḥ 
SA_GV01_rv_hn03u-1021	RV_3,054.02a mahi mahe dive arcā pṛthivyai kāmo ma icchañ carati prajānan /	mahi mahe dive arcā pṛthivyai kāmaḥ me iccham carati prajānan 
SA_GV01_rv_hn03u-1022	RV_3,054.02c yayor ha stome vidatheṣu devāḥ saparyavo mādayante sacāyoḥ //	yayoḥ ha stome vidatheṣu devāḥ saparyavaḥ mādayante sacā ayoḥ 
SA_GV01_rv_hn03u-1023	RV_3,054.03a yuvor ṛtaṃ rodasī satyam astu mahe ṣu ṇaḥ suvitāya pra bhūtam /	yuvoḥ ṛtam rodasī satyam astu mahe su naḥ suvitāya pra bhūtam 
SA_GV01_rv_hn03u-1024	RV_3,054.03c idaṃ dive namo agne pṛthivyai saparyāmi prayasā yāmi ratnam //	idam dive namaḥ agne pṛthivyai saparyāmi prayasā yāmi ratnam 
SA_GV01_rv_hn03u-1025	RV_3,054.04a uto hi vām pūrvyā āvividra ṛtāvarī rodasī satyavācaḥ /	uta u hi vām pūrvyāḥ āvividre ṛtāvarī rodasī satyavācaḥ 
SA_GV01_rv_hn03u-1026	RV_3,054.04c naraś cid vāṃ samithe śūrasātau vavandire pṛthivi vevidānāḥ //	naraḥ cit vām samithe śūrasātau vavandire pṛthivi vevidānāḥ 
SA_GV01_rv_hn03u-1027	RV_3,054.05a ko addhā veda ka iha pra vocad devāṃ acchā pathyā kā sam eti /	kaḥ addhā veda kaḥ iha pra vocat devān acchā pathyā kā sam eti 
SA_GV01_rv_hn03u-1028	RV_3,054.05c dadṛśra eṣām avamā sadāṃsi pareṣu yā guhyeṣu vrateṣu //	dadṛśre eṣām avamā sadāṃsi pareṣu yā guhyeṣu vrateṣu 
SA_GV01_rv_hn03u-1029	RV_3,054.06a kavir nṛcakṣā abhi ṣīm acaṣṭa ṛtasya yonā vighṛte madantī /	kaviḥ nṛ cakṣāḥ abhi sīm acaṣṭa ṛtasya yonā vighṛte madantī 
SA_GV01_rv_hn03u-1030	RV_3,054.06c nānā cakrāte sadanaṃ yathā veḥ samānena kratunā saṃvidāne //	nānā cakrāte sadanam yathā veḥ samānena kratunā saṃvidāne 
SA_GV01_rv_hn03u-1031	RV_3,054.07a samānyā viyute dūreante dhruve pade tasthatur jāgarūke /	samānyā viyute dūreante dhruve pade tasthatuḥ jāgarūke 
SA_GV01_rv_hn03u-1032	RV_3,054.07c uta svasārā yuvatī bhavantī ād u bruvāte mithunāni nāma //	uta svasārā yuvatī bhavantī āt u bruvāte mithunāni nāma 
SA_GV01_rv_hn03u-1033	RV_3,054.08a viśved ete janimā saṃ vivikto maho devān bibhratī na vyathete /	viśvā id ete janimā sam viviktaḥ mahaḥ devān bibhratī na vyathete 
SA_GV01_rv_hn03u-1034	RV_3,054.08c ejad dhruvam patyate viśvam ekaṃ carat patatri viṣuṇaṃ vi jātam //	ejat dhruvam patyate viśvam ekam carat patatri viṣuṇam vi jātam 
SA_GV01_rv_hn03u-1035	RV_3,054.09a sanā purāṇam adhy emy ārān mahaḥ pitur janitur jāmi tan naḥ /	sanā purāṇam adhi emi ārāt mahaḥ pituḥ janituḥ jāmi tat naḥ 
SA_GV01_rv_hn03u-1036	RV_3,054.09c devāso yatra panitāra evair urau pathi vyute tasthur antaḥ //	devāsaḥ yatra panitāraḥ evaiḥ urau pathi vyute tasthuḥ antar 
SA_GV01_rv_hn03u-1037	RV_3,054.10a imaṃ stomaṃ rodasī pra bravīmy ṛdūdarāḥ śṛṇavann agnijihvāḥ /	imam stomam rodasī pra bravīmi ṛdūdarāḥ śṛṇavan agni jihvāḥ 
SA_GV01_rv_hn03u-1038	RV_3,054.10c mitraḥ samrājo varuṇo yuvāna ādityāsaḥ kavayaḥ paprathānāḥ //	mitraḥ samrājaḥ varuṇaḥ yuvānaḥ ādityāsaḥ kavayaḥ paprathānāḥ 
SA_GV01_rv_hn03u-1039	RV_3,054.11a hiraṇyapāṇiḥ savitā sujihvas trir ā divo vidathe patyamānaḥ /	hiraṇya pāṇiḥ savitā su jihvaḥ tris ā divaḥ vidathe patyamānaḥ 
SA_GV01_rv_hn03u-1040	RV_3,054.11c deveṣu ca savitaḥ ślokam aśrer ād asmabhyam ā suva sarvatātim //	deveṣu ca savitar ślokam aśreḥ āt asmabhyam ā suva sarvatātim 
SA_GV01_rv_hn03u-1041	RV_3,054.12a sukṛt supāṇiḥ svavāṃ ṛtāvā devas tvaṣṭāvase tāni no dhāt /	su kṛt su pāṇiḥ svavān ṛtāvā devaḥ tvaṣṭā avase tāni naḥ dhāt 
SA_GV01_rv_hn03u-1042	RV_3,054.12c pūṣaṇvanta ṛbhavo mādayadhvam ūrdhvagrāvāṇo adhvaram ataṣṭa //	pūṣaṇvantaḥ ṛbhavaḥ mādayadhvam ūrdhva grāvāṇaḥ adhvaram ataṣṭa 
SA_GV01_rv_hn03u-1043	RV_3,054.13a vidyudrathā maruta ṛṣṭimanto divo maryā ṛtajātā ayāsaḥ /	vidyut rathāḥ marutaḥ ṛṣṭimantaḥ divaḥ maryāḥ ṛta jātāḥ ayāsaḥ 
SA_GV01_rv_hn03u-1044	RV_3,054.13c sarasvatī śṛṇavan yajñiyāso dhātā rayiṃ sahavīraṃ turāsaḥ //	sarasvatī śṛṇavan yajñiyāsaḥ dhāta rayim saha vīram turāsaḥ 
SA_GV01_rv_hn03u-1045	RV_3,054.14a viṣṇuṃ stomāsaḥ purudasmam arkā bhagasyeva kāriṇo yāmani gman /	viṣṇum stomāsaḥ puru dasmam arkāḥ bhagasya iva kāriṇaḥ yāmani gman 
SA_GV01_rv_hn03u-1046	RV_3,054.14c urukramaḥ kakuho yasya pūrvīr na mardhanti yuvatayo janitrīḥ //	uru kramaḥ kakuhaḥ yasya pūrvīḥ na mardhanti yuvatayaḥ janitrīḥ 
SA_GV01_rv_hn03u-1047	RV_3,054.15a indro viśvair vīryaiḥ patyamāna ubhe ā paprau rodasī mahitvā /	indraḥ viśvaiḥ vīryaiḥ patyamānaḥ ubhe ā paprau rodasī mahitvā 
SA_GV01_rv_hn03u-1048	RV_3,054.15c purandaro vṛtrahā dhṛṣṇuṣeṇaḥ saṃgṛbhyā na ā bharā bhūri paśvaḥ //	purandaraḥ vṛtra hā dhṛṣṇuṣeṇaḥ saṃgṛbhyā naḥ ā bhara bhūri paśvaḥ 
SA_GV01_rv_hn03u-1049	RV_3,054.16a nāsatyā me pitarā bandhupṛcchā sajātyam aśvinoś cāru nāma /	nāsatyā me pitarā bandhu pṛcchā sajātyam aśvinoḥ cāru nāma 
SA_GV01_rv_hn03u-1050	RV_3,054.16c yuvaṃ hi stho rayidau no rayīṇāṃ dātraṃ rakṣethe akavair adabdhā //	yuvam hi sthaḥ rayi dau naḥ rayīṇām dātram rakṣethe akavaiḥ adabdhā 
SA_GV01_rv_hn03u-1051	RV_3,054.17a mahat tad vaḥ kavayaś cāru nāma yad dha devā bhavatha viśva indre /	mahat tat vaḥ kavayaḥ cāru nāma yat ha devāḥ bhavatha viśve indre 
SA_GV01_rv_hn03u-1052	RV_3,054.17c sakha ṛbhubhiḥ puruhūta priyebhir imāṃ dhiyaṃ sātaye takṣatā naḥ //	sakhaḥ ṛbhubhiḥ puruhūta priyebhiḥ imām dhiyam sātaye takṣata naḥ 
SA_GV01_rv_hn03u-1053	RV_3,054.18a aryamā ṇo aditir yajñiyāso 'dabdhāni varuṇasya vratāni /	aryamā naḥ aditiḥ yajñiyāsaḥ dabdhāni varuṇasya vratāni 
SA_GV01_rv_hn03u-1054	RV_3,054.18c yuyota no anapatyāni gantoḥ prajāvān naḥ paśumāṃ astu gātuḥ //	yuyota naḥ anapatyāni gantoḥ prajāvān naḥ paśumān astu gātuḥ 
SA_GV01_rv_hn03u-1055	RV_3,054.19a devānāṃ dūtaḥ purudha prasūto 'nāgān no vocatu sarvatātā /	devānām dūtaḥ purudha prasūtaḥ nāgān naḥ vocatu sarvatātā 
SA_GV01_rv_hn03u-1056	RV_3,054.19c śṛṇotu naḥ pṛthivī dyaur utāpaḥ sūryo nakṣatrair urv antarikṣam //	śṛṇotu naḥ pṛthivī dyauḥ uta āpaḥ sūryaḥ nakṣatraiḥ uru antarikṣam 
SA_GV01_rv_hn03u-1057	RV_3,054.20a śṛṇvantu no vṛṣaṇaḥ parvatāso dhruvakṣemāsa iḷayā madantaḥ /	śṛṇvantu naḥ vṛṣaṇaḥ parvatāsaḥ dhruva kṣemāsaḥ iḷayā madantaḥ 
SA_GV01_rv_hn03u-1058	RV_3,054.20c ādityair no aditiḥ śṛṇotu yacchantu no marutaḥ śarma bhadram //	ādityaiḥ naḥ aditiḥ śṛṇotu yacchantu naḥ marutaḥ śarma bhadram 
SA_GV01_rv_hn03u-1059	RV_3,054.21a sadā sugaḥ pitumāṃ astu panthā madhvā devā oṣadhīḥ sam pipṛkta /	sadā su gaḥ pitumān astu panthāḥ madhvā devāḥ oṣadhīḥ sam pipṛkta 
SA_GV01_rv_hn03u-1060	RV_3,054.21c bhago me agne sakhye na mṛdhyā ud rāyo aśyāṃ sadanam purukṣoḥ //	bhagaḥ me agne sakhye na mṛdhyāḥ ud rāyaḥ aśyām sadanam purukṣoḥ 
SA_GV01_rv_hn03u-1061	RV_3,054.22a svadasva havyā sam iṣo didīhy asmadryak sam mimīhi śravāṃsi /	svadasva havyā sam iṣaḥ didīhi asmadryak sam mimīhi śravāṃsi 
SA_GV01_rv_hn03u-1062	RV_3,054.22c viśvāṃ agne pṛtsu tāñ jeṣi śatrūn ahā viśvā sumanā dīdihī naḥ //	viśvām agne pṛtsu tām jeṣi śatrūn ahā viśvā sumanāḥ dīdihi naḥ 
SA_GV01_rv_hn03u-1063	RV_3,055.01a uṣasaḥ pūrvā adha yad vyūṣur mahad vi jajñe akṣaram pade goḥ /	uṣasaḥ pūrvāḥ adha yat vyūṣuḥ mahat vi jajñe akṣaram pade goḥ 
SA_GV01_rv_hn03u-1064	RV_3,055.01c vratā devānām upa nu prabhūṣan mahad devānām asuratvam ekam //	vratā devānām upa nu prabhūṣan mahat devānām asura tvam ekam 
SA_GV01_rv_hn03u-1065	RV_3,055.02a mo ṣū ṇo atra juhuranta devā mā pūrve agne pitaraḥ padajñāḥ /	mā u su naḥ atra juhuranta devāḥ mā pūrve agne pitaraḥ pada jñāḥ 
SA_GV01_rv_hn03u-1066	RV_3,055.02c purāṇyoḥ sadmanoḥ ketur antar mahad devānām asuratvam ekam //	purāṇyoḥ sadmanoḥ ketuḥ antar mahat devānām asura tvam ekam 
SA_GV01_rv_hn03u-1067	RV_3,055.03a vi me purutrā patayanti kāmāḥ śamy acchā dīdye pūrvyāṇi /	vi me purutrā patayanti kāmāḥ śamī acchā dīdye pūrvyāṇi 
SA_GV01_rv_hn03u-1068	RV_3,055.03c samiddhe agnāv ṛtam id vadema mahad devānām asuratvam ekam //	samiddhe agnau ṛtam id vadema mahat devānām asura tvam ekam 
SA_GV01_rv_hn03u-1069	RV_3,055.04a samāno rājā vibhṛtaḥ purutrā śaye śayāsu prayuto vanānu /	samānaḥ rājā vibhṛtaḥ purutrā śaye śayāsu prayutaḥ vanā anu 
SA_GV01_rv_hn03u-1070	RV_3,055.04c anyā vatsam bharati kṣeti mātā mahad devānām asuratvam ekam //	anyā vatsam bharati kṣeti mātā mahat devānām asura tvam ekam 
SA_GV01_rv_hn03u-1071	RV_3,055.05a ākṣit pūrvāsv aparā anūrut sadyo jātāsu taruṇīṣv antaḥ /	ākṣit pūrvāsu aparāḥ anūrudh sadyas jātāsu taruṇīṣu antar 
SA_GV01_rv_hn03u-1072	RV_3,055.05c antarvatīḥ suvate apravītā mahad devānām asuratvam ekam //	antarvatīḥ suvate a pravītāḥ mahat devānām asura tvam ekam 
SA_GV01_rv_hn03u-1073	RV_3,055.06a śayuḥ parastād adha nu dvimātābandhanaś carati vatsa ekaḥ /	śayuḥ parastāt adha nu dvi mātā bandhanaḥ carati vatsaḥ ekaḥ 
SA_GV01_rv_hn03u-1074	RV_3,055.06c mitrasya tā varuṇasya vratāni mahad devānām asuratvam ekam //	mitrasya tā varuṇasya vratāni mahat devānām asura tvam ekam 
SA_GV01_rv_hn03u-1075	RV_3,055.07a dvimātā hotā vidatheṣu samrāḷ anv agraṃ carati kṣeti budhnaḥ /	dvi mātā hotā vidatheṣu samrāj anu agram carati kṣeti budhnaḥ 
SA_GV01_rv_hn03u-1076	RV_3,055.07c pra raṇyāni raṇyavāco bharante mahad devānām asuratvam ekam //	pra raṇyāni raṇya vācaḥ bharante mahat devānām asura tvam ekam 
SA_GV01_rv_hn03u-1077	RV_3,055.08a śūrasyeva yudhyato antamasya pratīcīnaṃ dadṛśe viśvam āyat /	śūrasya iva yudhyataḥ antamasya pratīcīnam dadṛśe viśvam āyat 
SA_GV01_rv_hn03u-1078	RV_3,055.08c antar matiś carati niṣṣidhaṃ gor mahad devānām asuratvam ekam //	antar matiḥ carati niṣṣidham goḥ mahat devānām asura tvam ekam 
SA_GV01_rv_hn03u-1079	RV_3,055.09a ni veveti palito dūta āsv antar mahāṃś carati rocanena /	ni veveti palitaḥ dūtaḥ āsu antar mahān carati rocanena 
SA_GV01_rv_hn03u-1080	RV_3,055.09c vapūṃṣi bibhrad abhi no vi caṣṭe mahad devānām asuratvam ekam //	vapūṃṣi bibhrat abhi naḥ vi caṣṭe mahat devānām asura tvam ekam 
SA_GV01_rv_hn03u-1081	RV_3,055.10a viṣṇur gopāḥ paramam pāti pāthaḥ priyā dhāmāny amṛtā dadhānaḥ /	viṣṇuḥ gopāḥ paramam pāti pāthaḥ priyā dhāmāni amṛtā dadhānaḥ 
SA_GV01_rv_hn03u-1082	RV_3,055.10c agniṣ ṭā viśvā bhuvanāni veda mahad devānām asuratvam ekam //	agniḥ tā viśvā bhuvanāni veda mahat devānām asura tvam ekam 
SA_GV01_rv_hn03u-1083	RV_3,055.11a nānā cakrāte yamyā vapūṃṣi tayor anyad rocate kṛṣṇam anyat /	nānā cakrāte yamyā vapūṃṣi tayoḥ anyat rocate kṛṣṇam anyat 
SA_GV01_rv_hn03u-1084	RV_3,055.11c śyāvī ca yad aruṣī ca svasārau mahad devānām asuratvam ekam //	śyāvī ca yat aruṣī ca svasārau mahat devānām asura tvam ekam 
SA_GV01_rv_hn03u-1085	RV_3,055.12a mātā ca yatra duhitā ca dhenū sabardughe dhāpayete samīcī /	mātā ca yatra duhitā ca dhenū sabardughe dhāpayete samīcī 
SA_GV01_rv_hn03u-1086	RV_3,055.12c ṛtasya te sadasīḷe antar mahad devānām asuratvam ekam //	ṛtasya te sadasi īḍe antar mahat devānām asura tvam ekam 
SA_GV01_rv_hn03u-1087	RV_3,055.13a anyasyā vatsaṃ rihatī mimāya kayā bhuvā ni dadhe dhenur ūdhaḥ /	anyasyāḥ vatsam rihatī mimāya kayā bhuvā ni dadhe dhenuḥ ūdhaḥ 
SA_GV01_rv_hn03u-1088	RV_3,055.13c ṛtasya sā payasāpinvateḷā mahad devānām asuratvam ekam //	ṛtasya sā payasā apinvata iḷā mahat devānām asura tvam ekam 
SA_GV01_rv_hn03u-1089	RV_3,055.14a padyā vaste pururūpā vapūṃṣy ūrdhvā tasthau tryaviṃ rerihāṇā /	padyā vaste puru rūpā vapūṃṣi ūrdhvā tasthau tryavim rerihāṇā 
SA_GV01_rv_hn03u-1090	RV_3,055.14c ṛtasya sadma vi carāmi vidvān mahad devānām asuratvam ekam //	ṛtasya sadma vi carāmi vidvān mahat devānām asura tvam ekam 
SA_GV01_rv_hn03u-1091	RV_3,055.15a pade iva nihite dasme antas tayor anyad guhyam āvir anyat /	pade iva nihite dasme antar tayoḥ anyat guhyam āvis anyat 
SA_GV01_rv_hn03u-1092	RV_3,055.15c sadhrīcīnā pathyā sā viṣūcī mahad devānām asuratvam ekam //	sadhrīcīnā pathyā sā viṣūcī mahat devānām asura tvam ekam 
SA_GV01_rv_hn03u-1093	RV_3,055.16a ā dhenavo dhunayantām aśiśvīḥ sabardughāḥ śaśayā apradugdhāḥ /	ā dhenavaḥ dhunayantām aśiśvīḥ sabardughāḥ śaśayāḥ a pradugdhāḥ 
SA_GV01_rv_hn03u-1094	RV_3,055.16c navyā-navyā yuvatayo bhavantīr mahad devānām asuratvam ekam //	navyā anavyāḥ yuvatayaḥ bhavantīḥ mahat devānām asura tvam ekam 
SA_GV01_rv_hn03u-1095	RV_3,055.17a yad anyāsu vṛṣabho roravīti so anyasmin yūthe ni dadhāti retaḥ /	yat anyāsu vṛṣabhaḥ roravīti saḥ anyasmin yūthe ni dadhāti retaḥ 
SA_GV01_rv_hn03u-1096	RV_3,055.17c sa hi kṣapāvān sa bhagaḥ sa rājā mahad devānām asuratvam ekam //	sa hi kṣapāvān sa bhagaḥ sa rājā mahat devānām asura tvam ekam 
SA_GV01_rv_hn03u-1097	RV_3,055.18a vīrasya nu svaśvyaṃ janāsaḥ pra nu vocāma vidur asya devāḥ /	vīrasya nu su aśvyam janāsaḥ pra nu vocāma viduḥ asya devāḥ 
SA_GV01_rv_hn03u-1098	RV_3,055.18c ṣoḷhā yuktāḥ pañca-pañcā vahanti mahad devānām asuratvam ekam //	ṣoḍhā yuktāḥ pañca pañcā vahanti mahat devānām asura tvam ekam 
SA_GV01_rv_hn03u-1099	RV_3,055.19a devas tvaṣṭā savitā viśvarūpaḥ pupoṣa prajāḥ purudhā jajāna /	devaḥ tvaṣṭā savitā viśva rūpaḥ pupoṣa prajāḥ purudhā jajāna 
SA_GV01_rv_hn03u-1100	RV_3,055.19c imā ca viśvā bhuvanāny asya mahad devānām asuratvam ekam //	imā ca viśvā bhuvanāni asya mahat devānām asura tvam ekam 
SA_GV01_rv_hn03u-1101	RV_3,055.20a mahī sam airac camvā samīcī ubhe te asya vasunā nyṛṣṭe /	mahī sam airat camvā samīcī ubhe te asya vasunā nyṛṣṭe 
SA_GV01_rv_hn03u-1102	RV_3,055.20c śṛṇve vīro vindamāno vasūni mahad devānām asuratvam ekam //	śṛṇve vīraḥ vindamānaḥ vasūni mahat devānām asura tvam ekam 
SA_GV01_rv_hn03u-1103	RV_3,055.21a imāṃ ca naḥ pṛthivīṃ viśvadhāyā upa kṣeti hitamitro na rājā /	imām ca naḥ pṛthivīm viśva dhāyai upa kṣeti hita mitraḥ na rājā 
SA_GV01_rv_hn03u-1104	RV_3,055.21c puraḥsadaḥ śarmasado na vīrā mahad devānām asuratvam ekam //	puraḥsadaḥ śarma sadaḥ na vīrāḥ mahat devānām asura tvam ekam 
SA_GV01_rv_hn03u-1105	RV_3,055.22a niṣṣidhvarīs ta oṣadhīr utāpo rayiṃ ta indra pṛthivī bibharti /	niṣṣidhvarīḥ te oṣadhīḥ uta apaḥ rayim te indra pṛthivī bibharti 
SA_GV01_rv_hn03u-1106	RV_3,055.22c sakhāyas te vāmabhājaḥ syāma mahad devānām asuratvam ekam //	sakhāyaḥ te vāma bhājaḥ syāma mahat devānām asura tvam ekam 
SA_GV01_rv_hn03u-1107	RV_3,056.01a na tā minanti māyino na dhīrā vratā devānām prathamā dhruvāṇi /	na tā minanti māyinaḥ na dhīrāḥ vratā devānām prathamā dhruvāṇi 
SA_GV01_rv_hn03u-1108	RV_3,056.01c na rodasī adruhā vedyābhir na parvatā niname tasthivāṃsaḥ //	na rodasī adruhā vedyābhiḥ na parvatāḥ niname tasthivāṃsaḥ 
SA_GV01_rv_hn03u-1109	RV_3,056.02a ṣaḍ bhārāṃ eko acaran bibharty ṛtaṃ varṣiṣṭham upa gāva āguḥ /	ṣaṭ bhārān ekaḥ a caran bibharti ṛtam varṣiṣṭham upa gāvaḥ āguḥ 
SA_GV01_rv_hn03u-1110	RV_3,056.02c tisro mahīr uparās tasthur atyā guhā dve nihite darśy ekā //	tisraḥ mahīḥ uparāḥ tasthuḥ atyāḥ guhā dve nihite darśi ekā 
SA_GV01_rv_hn03u-1111	RV_3,056.03a tripājasyo vṛṣabho viśvarūpa uta tryudhā purudha prajāvān /	tri pājasyaḥ vṛṣabhaḥ viśva rūpaḥ uta tri udhā purudha prajāvān 
SA_GV01_rv_hn03u-1112	RV_3,056.03c tryanīkaḥ patyate māhināvān sa retodhā vṛṣabhaḥ śaśvatīnām //	tri anīkaḥ patyate māhināvān sa retaḥ dhāḥ vṛṣabhaḥ śaśvatīnām 
SA_GV01_rv_hn03u-1113	RV_3,056.04a abhīka āsām padavīr abodhy ādityānām ahve cāru nāma /	abhīke āsām padavīḥ abodhi ādityānām ahve cāru nāma 
SA_GV01_rv_hn03u-1114	RV_3,056.04c āpaś cid asmā aramanta devīḥ pṛthag vrajantīḥ pari ṣīm avṛñjan //	āpaḥ cit asmai aramanta devīḥ pṛthak vrajantīḥ pari sīm avṛñjan 
SA_GV01_rv_hn03u-1115	RV_3,056.05a trī ṣadhasthā sindhavas triḥ kavīnām uta trimātā vidatheṣu samrāṭ /	trī sadhasthā sindhavaḥ tris kavīnām uta tri mātā vidatheṣu samrāj 
SA_GV01_rv_hn03u-1116	RV_3,056.05c ṛtāvarīr yoṣaṇās tisro apyās trir ā divo vidathe patyamānāḥ //	ṛtāvarīḥ yoṣaṇāḥ tisraḥ apyāḥ tris ā divaḥ vidathe patyamānāḥ 
SA_GV01_rv_hn03u-1117	RV_3,056.06a trir ā divaḥ savitar vāryāṇi dive-diva ā suva trir no ahnaḥ /	tris ā divaḥ savitar vāryāṇi dive dive ā suva tris naḥ ahnaḥ 
SA_GV01_rv_hn03u-1118	RV_3,056.06c tridhātu rāya ā suvā vasūni bhaga trātar dhiṣaṇe sātaye dhāḥ //	tri dhātu rāyaḥ ā suva ā vasūni bhaga trātar dhiṣaṇe sātaye dhāḥ 
SA_GV01_rv_hn03u-1119	RV_3,056.07a trir ā divaḥ savitā soṣavīti rājānā mitrāvaruṇā supāṇī /	tris ā divaḥ savitā soṣavīti rājānā mitrāvaruṇā su pāṇī 
SA_GV01_rv_hn03u-1120	RV_3,056.07c āpaś cid asya rodasī cid urvī ratnam bhikṣanta savituḥ savāya //	āpaḥ cit asya rodasī cit urvī ratnam bhikṣanta savituḥ savāya 
SA_GV01_rv_hn03u-1121	RV_3,056.08a trir uttamā dūṇaśā rocanāni trayo rājanty asurasya vīrāḥ /	tris uttamā dūṇaśā rocanāni trayaḥ rājanti asurasya vīrāḥ 
SA_GV01_rv_hn03u-1122	RV_3,056.08c ṛtāvāna iṣirā dūḷabhāsas trir ā divo vidathe santu devāḥ //	ṛtāvānaḥ iṣirāḥ dūḍabhāsaḥ tris ā divaḥ vidathe santu devāḥ 
SA_GV01_rv_hn03u-1123	RV_3,057.01a pra me vivikvāṃ avidan manīṣāṃ dhenuṃ carantīm prayutām agopām /	pra me vivikvām avidat manīṣām dhenum carantīm prayutām agopām 
SA_GV01_rv_hn03u-1124	RV_3,057.01c sadyaś cid yā duduhe bhūri dhāser indras tad agniḥ panitāro asyāḥ //	sadyas cit yā duduhe bhūri dhāseḥ indraḥ tat agniḥ panitāraḥ asyāḥ 
SA_GV01_rv_hn03u-1125	RV_3,057.02a indraḥ su pūṣā vṛṣaṇā suhastā divo na prītāḥ śaśayaṃ duduhre /	indraḥ su pūṣā vṛṣaṇā su hastā divaḥ na prītāḥ śaśayam duduhre 
SA_GV01_rv_hn03u-1126	RV_3,057.02c viśve yad asyāṃ raṇayanta devāḥ pra vo 'tra vasavaḥ sumnam aśyām //	viśve yat asyām raṇayanta devāḥ pra vaḥ tra vasavaḥ sumnam aśyām 
SA_GV01_rv_hn03u-1127	RV_3,057.03a yā jāmayo vṛṣṇa icchanti śaktiṃ namasyantīr jānate garbham asmin /	yāḥ jāmayaḥ vṛṣṇe icchanti śaktim namasyantīḥ jānate garbham asmin 
SA_GV01_rv_hn03u-1128	RV_3,057.03c acchā putraṃ dhenavo vāvaśānā mahaś caranti bibhrataṃ vapūṃṣi //	acchā putram dhenavaḥ vāvaśānāḥ mahaḥ caranti bibhratam vapūṃṣi 
SA_GV01_rv_hn03u-1129	RV_3,057.04a acchā vivakmi rodasī sumeke grāvṇo yujāno adhvare manīṣā /	acchā vivakmi rodasī sumeke grāvṇaḥ yujānaḥ adhvare manīṣā 
SA_GV01_rv_hn03u-1130	RV_3,057.04c imā u te manave bhūrivārā ūrdhvā bhavanti darśatā yajatrāḥ //	imāḥ u te manave bhūri vārāḥ ūrdhvāḥ bhavanti darśatāḥ yajatrāḥ 
SA_GV01_rv_hn03u-1131	RV_3,057.05a yā te jihvā madhumatī sumedhā agne deveṣūcyata urūcī /	yā te jihvā madhumatī sumedhāḥ agne deveṣu ucyate urūcī 
SA_GV01_rv_hn03u-1132	RV_3,057.05c tayeha viśvāṃ avase yajatrān ā sādaya pāyayā cā madhūni //	tayā iha viśvān avase yajatrān ā sādaya pāyaya cā madhūni 
SA_GV01_rv_hn03u-1133	RV_3,057.06a yā te agne parvatasyeva dhārāsaścantī pīpayad deva citrā /	yā te agne parvatasya iva dhārāḥ aścantī pīpayat deva citrā 
SA_GV01_rv_hn03u-1134	RV_3,057.06c tām asmabhyam pramatiṃ jātavedo vaso rāsva sumatiṃ viśvajanyām //	tām asmabhyam pramatim jātavedaḥ vaso rāsva sumatim viśvajanyām 
SA_GV01_rv_hn03u-1135	RV_3,058.01a dhenuḥ pratnasya kāmyaṃ duhānāntaḥ putraś carati dakṣiṇāyāḥ /	dhenuḥ pratnasya kāmyam duhānā antar putraḥ carati dakṣiṇāyāḥ 
SA_GV01_rv_hn03u-1136	RV_3,058.01c ā dyotaniṃ vahati śubhrayāmoṣasa stomo aśvināv ajīgaḥ //	ā dyotanim vahati śubhra yāmā uṣasaḥ stomaḥ aśvinau ajīgaḥ 
SA_GV01_rv_hn03u-1137	RV_3,058.02a suyug vahanti prati vām ṛtenordhvā bhavanti pitareva medhāḥ /	su yuj vahanti prati vām ṛtena ūrdhvāḥ bhavanti pitarā iva medhāḥ 
SA_GV01_rv_hn03u-1138	RV_3,058.02c jarethām asmad vi paṇer manīṣāṃ yuvor avaś cakṛmā yātam arvāk //	jarethām asmat vi paṇeḥ manīṣām yuvoḥ avaḥ cakṛma yātam arvāk 
SA_GV01_rv_hn03u-1139	RV_3,058.03a suyugbhir aśvaiḥ suvṛtā rathena dasrāv imaṃ śṛṇutaṃ ślokam adreḥ /	su yugbhiḥ aśvaiḥ suvṛtā rathena dasrau imam śṛṇutam ślokam adreḥ 
SA_GV01_rv_hn03u-1140	RV_3,058.03c kim aṅga vām praty avartiṃ gamiṣṭhāhur viprāso aśvinā purājāḥ //	kim aṅga vām prati avartim gamiṣṭhā āhuḥ viprāsaḥ aśvinā purājāḥ 
SA_GV01_rv_hn03u-1141	RV_3,058.04a ā manyethām ā gataṃ kac cid evair viśve janāso aśvinā havante /	ā manyethām ā gatam kad cit evaiḥ viśve janāsaḥ aśvinā havante 
SA_GV01_rv_hn03u-1142	RV_3,058.04c imā hi vāṃ goṛjīkā madhūni pra mitrāso na dadur usro agre //	imā hi vām goṛjīkāḥ madhūni pra mitrāsaḥ na daduḥ usraḥ agre 
SA_GV01_rv_hn03u-1143	RV_3,058.05a tiraḥ purū cid aśvinā rajāṃsy āṅgūṣo vām maghavānā janeṣu /	tiras purū cit aśvinā rajāṃsi āṅgūṣaḥ vām maghavānā janeṣu 
SA_GV01_rv_hn03u-1144	RV_3,058.05c eha yātam pathibhir devayānair dasrāv ime vāṃ nidhayo madhūnām //	ā iha yātam pathibhiḥ deva yānaiḥ dasrau ime vām nidhayaḥ madhūnām 
SA_GV01_rv_hn03u-1145	RV_3,058.06a purāṇam okaḥ sakhyaṃ śivaṃ vāṃ yuvor narā draviṇaṃ jahnāvyām /	purāṇam okaḥ sakhyam śivam vām yuvoḥ narā draviṇam jahnāvyām 
SA_GV01_rv_hn03u-1146	RV_3,058.06c punaḥ kṛṇvānāḥ sakhyā śivāni madhvā madema saha nū samānāḥ //	punar kṛṇvānāḥ sakhyā śivāni madhvā madema saha nu samānāḥ 
SA_GV01_rv_hn03u-1147	RV_3,058.07a aśvinā vāyunā yuvaṃ sudakṣā niyudbhiṣ ca sajoṣasā yuvānā /	aśvinā vāyunā yuvam su dakṣā niyudbhiḥ ca sajoṣasā yuvānā 
SA_GV01_rv_hn03u-1148	RV_3,058.07c nāsatyā tiroahnyaṃ juṣāṇā somam pibatam asridhā sudānū //	nāsatyā tiroahnyam juṣāṇā somam pibatam asridhā sudānū 
SA_GV01_rv_hn03u-1149	RV_3,058.08a aśvinā pari vām iṣaḥ purūcīr īyur gīrbhir yatamānā amṛdhrāḥ /	aśvinā pari vām iṣaḥ purūcīḥ īyuḥ gīrbhiḥ yatamānāḥ amṛdhrāḥ 
SA_GV01_rv_hn03u-1150	RV_3,058.08c ratho ha vām ṛtajā adrijūtaḥ pari dyāvāpṛthivī yāti sadyaḥ //	rathaḥ ha vām ṛta jāḥ adri jūtaḥ pari dyāvāpṛthivī yāti sadyas 
SA_GV01_rv_hn03u-1151	RV_3,058.09a aśvinā madhuṣuttamo yuvākuḥ somas tam pātam ā gataṃ duroṇe /	aśvinā madhuṣuttamaḥ yuvākuḥ somaḥ tam pātam ā gatam duroṇe 
SA_GV01_rv_hn03u-1152	RV_3,058.09c ratho ha vām bhūri varpaḥ karikrat sutāvato niṣkṛtam āgamiṣṭhaḥ //	rathaḥ ha vām bhūri varpaḥ karikrat sutāvataḥ niṣkṛtam āgamiṣṭhaḥ 
SA_GV01_rv_hn03u-1153	RV_3,059.01a mitro janān yātayati bruvāṇo mitro dādhāra pṛthivīm uta dyām /	mitraḥ janān yātayati bruvāṇaḥ mitraḥ dādhāra pṛthivīm uta dyām 
SA_GV01_rv_hn03u-1154	RV_3,059.01c mitraḥ kṛṣṭīr animiṣābhi caṣṭe mitrāya havyaṃ ghṛtavaj juhota //	mitraḥ kṛṣṭīḥ animiṣa abhi caṣṭe mitrāya havyam ghṛtavat juhota 
SA_GV01_rv_hn03u-1155	RV_3,059.02a pra sa mitra marto astu prayasvān yas ta āditya śikṣati vratena /	pra sa mitra martaḥ astu prayasvān yaḥ te āditya śikṣati vratena 
SA_GV01_rv_hn03u-1156	RV_3,059.02c na hanyate na jīyate tvoto nainam aṃho aśnoty antito na dūrāt //	na hanyate na jīyate tvotaḥ na enam aṃhaḥ aśnoti antitas na dūrāt 
SA_GV01_rv_hn03u-1157	RV_3,059.03a anamīvāsa iḷayā madanto mitajñavo varimann ā pṛthivyāḥ /	anamīvāsaḥ iḷayā madantaḥ mitajñavaḥ variman ā pṛthivyāḥ 
SA_GV01_rv_hn03u-1158	RV_3,059.03c ādityasya vratam upakṣiyanto vayam mitrasya sumatau syāma //	ādityasya vratam upakṣiyantaḥ vayam mitrasya sumatau syāma 
SA_GV01_rv_hn03u-1159	RV_3,059.04a ayam mitro namasyaḥ suśevo rājā sukṣatro ajaniṣṭa vedhāḥ /	ayam mitraḥ namasyaḥ su śevaḥ rājā su kṣatraḥ ajaniṣṭa vedhāḥ 
SA_GV01_rv_hn03u-1160	RV_3,059.04c tasya vayaṃ sumatau yajñiyasyāpi bhadre saumanase syāma //	tasya vayam sumatau yajñiyasya api bhadre saumanase syāma 
SA_GV01_rv_hn03u-1161	RV_3,059.05a mahāṃ ādityo namasopasadyo yātayajjano gṛṇate suśevaḥ /	mahān ādityaḥ namasā upasadyaḥ yātayat janaḥ gṛṇate su śevaḥ 
SA_GV01_rv_hn03u-1162	RV_3,059.05c tasmā etat panyatamāya juṣṭam agnau mitrāya havir ā juhota //	tasmai etat panyatamāya juṣṭam agnau mitrāya haviḥ ā juhota 
SA_GV01_rv_hn03u-1163	RV_3,059.06a mitrasya carṣaṇīdhṛto 'vo devasya sānasi /	mitrasya carṣaṇī dhṛtaḥ vaḥ devasya sānasi 
SA_GV01_rv_hn03u-1164	RV_3,059.06c dyumnaṃ citraśravastamam //	dyumnam citraśravastamam 
SA_GV01_rv_hn03u-1165	RV_3,059.07a abhi yo mahinā divam mitro babhūva saprathāḥ /	abhi yaḥ mahinā divam mitraḥ babhūva saprathāḥ 
SA_GV01_rv_hn03u-1166	RV_3,059.07c abhi śravobhiḥ pṛthivīm //	abhi śravobhiḥ pṛthivīm 
SA_GV01_rv_hn03u-1167	RV_3,059.08a mitrāya pañca yemire janā abhiṣṭiśavase /	mitrāya pañca yemire janāḥ abhiṣṭi śavase 
SA_GV01_rv_hn03u-1168	RV_3,059.08c sa devān viśvān bibharti //	sa devān viśvān bibharti 
SA_GV01_rv_hn03u-1169	RV_3,059.09a mitro deveṣv āyuṣu janāya vṛktabarhiṣe /	mitraḥ deveṣu āyuṣu janāya vṛkta barhiṣe 
SA_GV01_rv_hn03u-1170	RV_3,059.09c iṣa iṣṭavratā akaḥ //	iṣaḥ iṣṭa vratāḥ akaḥ 
SA_GV01_rv_hn03u-1171	RV_3,060.01a iheha vo manasā bandhutā nara uśijo jagmur abhi tāni vedasā /	iha iha vaḥ manasā bandhu tā naraḥ uśijaḥ jagmuḥ abhi tāni vedasā 
SA_GV01_rv_hn03u-1172	RV_3,060.01c yābhir māyābhiḥ pratijūtivarpasaḥ saudhanvanā yajñiyam bhāgam ānaśa //	yābhiḥ māyābhiḥ pratijūti varpasaḥ saudhanvanāḥ yajñiyam bhāgam ānaśa 
SA_GV01_rv_hn03u-1173	RV_3,060.02a yābhiḥ śacībhiś camasāṃ apiṃśata yayā dhiyā gām ariṇīta carmaṇaḥ /	yābhiḥ śacībhiḥ camasān apiṃśata yayā dhiyā gām ariṇīta carmaṇaḥ 
SA_GV01_rv_hn03u-1174	RV_3,060.02c yena harī manasā niratakṣata tena devatvam ṛbhavaḥ sam ānaśa //	yena harī manasā niratakṣata tena deva tvam ṛbhavaḥ sam ānaśa 
SA_GV01_rv_hn03u-1175	RV_3,060.03a indrasya sakhyam ṛbhavaḥ sam ānaśur manor napāto apaso dadhanvire /	indrasya sakhyam ṛbhavaḥ sam ānaśuḥ manoḥ napātaḥ apasaḥ dadhanvire 
SA_GV01_rv_hn03u-1176	RV_3,060.03c saudhanvanāso amṛtatvam erire viṣṭvī śamībhiḥ sukṛtaḥ sukṛtyayā //	saudhanvanāsaḥ amṛta tvam erire viṣṭvī śamībhiḥ su kṛtaḥ su kṛtyayā 
SA_GV01_rv_hn03u-1177	RV_3,060.04a indreṇa yātha sarathaṃ sute sacāṃ atho vaśānām bhavathā saha śriyā /	indreṇa yātha sa ratham sute sacā am atha u vaśānām bhavathā saha śriyā 
SA_GV01_rv_hn03u-1178	RV_3,060.04c na vaḥ pratimai sukṛtāni vāghataḥ saudhanvanā ṛbhavo vīryāṇi ca //	na vaḥ pratimai su kṛtāni vāghataḥ saudhanvanāḥ ṛbhavaḥ vīryāṇi ca 
SA_GV01_rv_hn03u-1179	RV_3,060.05a indra ṛbhubhir vājavadbhiḥ samukṣitaṃ sutaṃ somam ā vṛṣasvā gabhastyoḥ /	indra ṛbhubhiḥ vājavadbhiḥ samukṣitam sutam somam ā vṛṣasva gabhastyoḥ 
SA_GV01_rv_hn03u-1180	RV_3,060.05c dhiyeṣito maghavan dāśuṣo gṛhe saudhanvanebhiḥ saha matsvā nṛbhiḥ //	dhiyā iṣitaḥ maghavan dāśuṣaḥ gṛhe saudhanvanebhiḥ saha matsva nṛbhiḥ 
SA_GV01_rv_hn03u-1181	RV_3,060.06a indra ṛbhumān vājavān matsveha no 'smin savane śacyā puruṣṭuta /	indra ṛbhumān vājavān matsva iha naḥ smin savane śacyā puruṣṭuta 
SA_GV01_rv_hn03u-1182	RV_3,060.06c imāni tubhyaṃ svasarāṇi yemire vratā devānām manuṣaś ca dharmabhiḥ //	imāni tubhyam svasarāṇi yemire vratā devānām manuṣaḥ ca dharmabhiḥ 
SA_GV01_rv_hn03u-1183	RV_3,060.07a indra ṛbhubhir vājibhir vājayann iha stomaṃ jaritur upa yāhi yajñiyam /	indra ṛbhubhiḥ vājibhiḥ vājayan iha stomam jarituḥ upa yāhi yajñiyam 
SA_GV01_rv_hn03u-1184	RV_3,060.07c śataṃ ketebhir iṣirebhir āyave sahasraṇītho adhvarasya homani //	śatam ketebhiḥ iṣirebhiḥ āyave sahasraṇīthaḥ adhvarasya homani 
SA_GV01_rv_hn03u-1185	RV_3,061.01a uṣo vājena vājini pracetā stomaṃ juṣasva gṛṇato maghoni /	uṣaḥ vājena vājini pracetāḥ stomam juṣasva gṛṇataḥ maghoni 
SA_GV01_rv_hn03u-1186	RV_3,061.01c purāṇī devi yuvatiḥ purandhir anu vrataṃ carasi viśvavāre //	purāṇī devi yuvatiḥ purandhiḥ anu vratam carasi viśva vāre 
SA_GV01_rv_hn03u-1187	RV_3,061.02a uṣo devy amartyā vi bhāhi candrarathā sūnṛtā īrayantī /	uṣaḥ devī amartyā vi bhāhi candra rathā sūnṛtāḥ īrayantī 
SA_GV01_rv_hn03u-1188	RV_3,061.02c ā tvā vahantu suyamāso aśvā hiraṇyavarṇām pṛthupājaso ye //	ā tvā vahantu su yamāsaḥ aśvāḥ hiraṇya varṇām pṛthu pājasaḥ ye 
SA_GV01_rv_hn03u-1189	RV_3,061.03a uṣaḥ pratīcī bhuvanāni viśvordhvā tiṣṭhasy amṛtasya ketuḥ /	uṣaḥ pratīcī bhuvanāni viśvā ūrdhvā tiṣṭhasi amṛtasya ketuḥ 
SA_GV01_rv_hn03u-1190	RV_3,061.03c samānam arthaṃ caraṇīyamānā cakram iva navyasy ā vavṛtsva //	samānam artham caraṇīyamānā cakram iva navyasī ā vavṛtsva 
SA_GV01_rv_hn03u-1191	RV_3,061.04a ava syūmeva cinvatī maghony uṣā yāti svasarasya patnī /	ava syūma iva cinvatī maghonī uṣāḥ yāti svasarasya patnī 
SA_GV01_rv_hn03u-1192	RV_3,061.04c svar janantī subhagā sudaṃsā āntād divaḥ papratha ā pṛthivyāḥ //	svar janantī subhagā su daṃsāḥ ā antāt divaḥ paprathe ā pṛthivyāḥ 
SA_GV01_rv_hn03u-1193	RV_3,061.05a acchā vo devīm uṣasaṃ vibhātīm pra vo bharadhvaṃ namasā suvṛktim /	acchā vaḥ devīm uṣasam vibhātīm pra vaḥ bharadhvam namasā suvṛktim 
SA_GV01_rv_hn03u-1194	RV_3,061.05c ūrdhvam madhudhā divi pājo aśret pra rocanā ruruce raṇvasaṃdṛk //	ūrdhvam madhu dhāḥ divi pājaḥ aśret pra rocanā ruruce raṇva saṃdṛś 
SA_GV01_rv_hn03u-1195	RV_3,061.06a ṛtāvarī divo arkair abodhy ā revatī rodasī citram asthāt /	ṛtāvarī divaḥ arkaiḥ abodhi ā revatī rodasī citram asthāt 
SA_GV01_rv_hn03u-1196	RV_3,061.06c āyatīm agna uṣasaṃ vibhātīṃ vāmam eṣi draviṇam bhikṣamāṇaḥ //	āyatīm agne uṣasam vibhātīm vāmam eṣi draviṇam bhikṣamāṇaḥ 
SA_GV01_rv_hn03u-1197	RV_3,061.07a ṛtasya budhna uṣasām iṣaṇyan vṛṣā mahī rodasī ā viveśa /	ṛtasya budhne uṣasām iṣaṇyan vṛṣā mahī rodasī ā viveśa 
SA_GV01_rv_hn03u-1198	RV_3,061.07c mahī mitrasya varuṇasya māyā candreva bhānuṃ vi dadhe purutrā //	mahī mitrasya varuṇasya māyā candrā iva bhānum vi dadhe purutrā 
SA_GV01_rv_hn03u-1199	RV_3,062.01a imā u vām bhṛmayo manyamānā yuvāvate na tujyā abhūvan /	imāḥ u vām bhṛmayaḥ manyamānāḥ yuvāvate na tujyāḥ abhūvan 
SA_GV01_rv_hn03u-1200	RV_3,062.01c kva tyad indrāvaruṇā yaśo vāṃ yena smā sinam bharathaḥ sakhibhyaḥ //	kva tyad indrāvaruṇāḥ yaśaḥ vām yena smā sinam bharathaḥ sakhibhyaḥ 
SA_GV01_rv_hn03u-1201	RV_3,062.02a ayam u vām purutamo rayīyañ chaśvattamam avase johavīti /	ayam u vām purutamaḥ rayīyam śaśvattamam avase johavīti 
SA_GV01_rv_hn03u-1202	RV_3,062.02c sajoṣāv indrāvaruṇā marudbhir divā pṛthivyā śṛṇutaṃ havam me //	sajoṣau indrāvaruṇāḥ marudbhiḥ divā pṛthivyā śṛṇutam havam me 
SA_GV01_rv_hn03u-1203	RV_3,062.03a asme tad indrāvaruṇā vasu ṣyād asme rayir marutaḥ sarvavīraḥ /	asme tat indrāvaruṇāḥ vasu syāt asme rayiḥ marutaḥ sarva vīraḥ 
SA_GV01_rv_hn03u-1204	RV_3,062.03c asmān varūtrīḥ śaraṇair avantv asmān hotrā bhāratī dakṣiṇābhiḥ //	asmān varūtrīḥ śaraṇaiḥ avantu asmān hotrā bhāratī dakṣiṇābhiḥ 
SA_GV01_rv_hn03u-1205	RV_3,062.04a bṛhaspate juṣasva no havyāni viśvadevya /	bṛhaspate juṣasva naḥ havyāni viśvadevya 
SA_GV01_rv_hn03u-1206	RV_3,062.04c rāsva ratnāni dāśuṣe //	rāsva ratnāni dāśuṣe 
SA_GV01_rv_hn03u-1207	RV_3,062.05a śucim arkair bṛhaspatim adhvareṣu namasyata /	śucim arkaiḥ bṛhaspatim adhvareṣu namasyata 
SA_GV01_rv_hn03u-1208	RV_3,062.05c anāmy oja ā cake //	anāmi ojaḥ ā cake 
SA_GV01_rv_hn03u-1209	RV_3,062.06a vṛṣabhaṃ carṣaṇīnāṃ viśvarūpam adābhyam /	vṛṣabham carṣaṇīnām viśva rūpam adābhyam 
SA_GV01_rv_hn03u-1210	RV_3,062.06c bṛhaspatiṃ vareṇyam //	bṛhaspatim vareṇyam 
SA_GV01_rv_hn03u-1211	RV_3,062.07a iyaṃ te pūṣann āghṛṇe suṣṭutir deva navyasī /	iyam te pūṣan āghṛṇe suṣṭutiḥ deva navyasī 
SA_GV01_rv_hn03u-1212	RV_3,062.07c asmābhis tubhyaṃ śasyate //	asmābhiḥ tubhyam śasyate 
SA_GV01_rv_hn03u-1213	RV_3,062.08a tāṃ juṣasva giram mama vājayantīm avā dhiyam /	tām juṣasva giram mama vājayantīm avā dhiyam 
SA_GV01_rv_hn03u-1214	RV_3,062.08c vadhūyur iva yoṣaṇām //	vadhūyuḥ iva yoṣaṇām 
SA_GV01_rv_hn03u-1215	RV_3,062.09a yo viśvābhi vipaśyati bhuvanā saṃ ca paśyati /	yaḥ viśvā abhi vipaśyati bhuvanā sam ca paśyati 
SA_GV01_rv_hn03u-1216	RV_3,062.09c sa naḥ pūṣāvitā bhuvat //	sa naḥ pūṣā avitā bhuvat 
SA_GV01_rv_hn03u-1217	RV_3,062.10a tat savitur vareṇyam bhargo devasya dhīmahi /	tat savituḥ vareṇyam bhargaḥ devasya dhīmahi 
SA_GV01_rv_hn03u-1218	RV_3,062.10c dhiyo yo naḥ pracodayāt //	dhiyaḥ yaḥ naḥ pracodayāt 
SA_GV01_rv_hn03u-1219	RV_3,062.11a devasya savitur vayaṃ vājayantaḥ purandhyā /	devasya savituḥ vayam vājayantaḥ purandhyā 
SA_GV01_rv_hn03u-1220	RV_3,062.11c bhagasya rātim īmahe //	bhagasya rātim īmahe 
SA_GV01_rv_hn03u-1221	RV_3,062.12a devaṃ naraḥ savitāraṃ viprā yajñaiḥ suvṛktibhiḥ /	devam naraḥ savitāram viprāḥ yajñaiḥ suvṛktibhiḥ 
SA_GV01_rv_hn03u-1222	RV_3,062.12c namasyanti dhiyeṣitāḥ //	namasyanti dhiyā iṣitāḥ 
SA_GV01_rv_hn03u-1223	RV_3,062.13a somo jigāti gātuvid devānām eti niṣkṛtam /	somaḥ jigāti gātu vid devānām eti niṣkṛtam 
SA_GV01_rv_hn03u-1224	RV_3,062.13c ṛtasya yonim āsadam //	ṛtasya yonim āsadam 
SA_GV01_rv_hn03u-1225	RV_3,062.14a somo asmabhyaṃ dvipade catuṣpade ca paśave /	somaḥ asmabhyam dvipade catuṣpade ca paśave 
SA_GV01_rv_hn03u-1226	RV_3,062.14c anamīvā iṣas karat //	anamīvāḥ iṣas karat 
SA_GV01_rv_hn03u-1227	RV_3,062.15a asmākam āyur vardhayann abhimātīḥ sahamānaḥ /	asmākam āyuḥ vardhayan abhimātīḥ sahamānaḥ 
SA_GV01_rv_hn03u-1228	RV_3,062.15c somaḥ sadhastham āsadat //	somaḥ sadhastham āsadat 
SA_GV01_rv_hn03u-1229	RV_3,062.16a ā no mitrāvaruṇā ghṛtair gavyūtim ukṣatam /	ā naḥ mitrāvaruṇā ghṛtaiḥ gavyūtim ukṣatam 
SA_GV01_rv_hn03u-1230	RV_3,062.16c madhvā rajāṃsi sukratū //	madhvā rajāṃsi su kratū 
SA_GV01_rv_hn03u-1231	RV_3,062.17a uruśaṃsā namovṛdhā mahnā dakṣasya rājathaḥ /	uru śaṃsā namaḥ vṛdhā mahnā dakṣasya rājathaḥ 
SA_GV01_rv_hn03u-1232	RV_3,062.17c drāghiṣṭhābhiḥ śucivratā //	drāghiṣṭhābhiḥ śuci vratā 
SA_GV01_rv_hn03u-1233	RV_3,062.18a gṛṇānā jamadagninā yonāv ṛtasya sīdatam /	gṛṇānā jamadagninā yonau ṛtasya sīdatam 
SA_GV01_rv_hn03u-1234	RV_3,062.18c pātaṃ somam ṛtāvṛdhā //	pātam somam ṛtāvṛdhā 
