segmentnr	original	analyzed
SA_GV01_rvh1-10u-0	Ṛgveda 1	ṛgveda 
SA_GV01_rvh1-10u-1	RV_1,001.01a agnim īḷe purohitaṃ yajñasya devam ṛtvijam /	agnim īḍe purohitam yajñasya devam ṛtvijam 
SA_GV01_rvh1-10u-2	RV_1,001.01c hotāraṃ ratnadhātamam //	hotāram ratna dhātamam 
SA_GV01_rvh1-10u-3	RV_1,001.02a agniḥ pūrvebhir ṛṣibhir īḍyo nūtanair uta /	agniḥ pūrvebhiḥ ṛṣibhiḥ īḍyaḥ nūtanaiḥ uta 
SA_GV01_rvh1-10u-4	RV_1,001.02c sa devāṃ eha vakṣati //	sa devān ā iha vakṣati 
SA_GV01_rvh1-10u-5	RV_1,001.03a agninā rayim aśnavat poṣam eva dive-dive /	agninā rayim aśnavat poṣam eva dive dive 
SA_GV01_rvh1-10u-6	RV_1,001.03c yaśasaṃ vīravattamam //	yaśasam vīravattamam 
SA_GV01_rvh1-10u-7	RV_1,001.04a agne yaṃ yajñam adhvaraṃ viśvataḥ paribhūr asi /	agne yam yajñam adhvaram viśvatas paribhūḥ asi 
SA_GV01_rvh1-10u-8	RV_1,001.04c sa id deveṣu gacchati //	saḥ id deveṣu gacchati 
SA_GV01_rvh1-10u-9	RV_1,001.05a agnir hotā kavikratuḥ satyaś citraśravastamaḥ /	agniḥ hotā kavi kratuḥ satyaḥ citra śravastamaḥ 
SA_GV01_rvh1-10u-10	RV_1,001.05c devo devebhir ā gamat //	devaḥ devebhiḥ ā gamat 
SA_GV01_rvh1-10u-11	RV_1,001.06a yad aṅga dāśuṣe tvam agne bhadraṃ kariṣyasi /	yat aṅga dāśuṣe tvam agne bhadram kariṣyasi 
SA_GV01_rvh1-10u-12	RV_1,001.06c tavet tat satyam aṅgiraḥ //	tava id tat satyam aṅgiraḥ 
SA_GV01_rvh1-10u-13	RV_1,001.07a upa tvāgne dive-dive doṣāvastar dhiyā vayam /	upa tvā agne dive dive doṣāvastar dhiyā vayam 
SA_GV01_rvh1-10u-14	RV_1,001.07c namo bharanta emasi //	namaḥ bharantaḥ emasi 
SA_GV01_rvh1-10u-15	RV_1,001.08a rājantam adhvarāṇāṃ gopām ṛtasya dīdivim /	rājantam adhvarāṇām gopām ṛtasya dīdivim 
SA_GV01_rvh1-10u-16	RV_1,001.08c vardhamānaṃ sve dame //	vardhamānam sve dame 
SA_GV01_rvh1-10u-17	RV_1,001.09a sa naḥ piteva sūnave 'gne sūpāyano bhava /	sa naḥ pitā iva sūnave gne su upāyanaḥ bhava 
SA_GV01_rvh1-10u-18	RV_1,001.09c sacasvā naḥ svastaye //	sacasva naḥ svastaye 
SA_GV01_rvh1-10u-19	RV_1,002.01a vāyav ā yāhi darśateme somā araṅkṛtāḥ /	vāyo ā yāhi darśata ime somāḥ araṅkṛtāḥ 
SA_GV01_rvh1-10u-20	RV_1,002.01c teṣām pāhi śrudhī havam //	teṣām pāhi śrudhi havam 
SA_GV01_rvh1-10u-21	RV_1,002.02a vāya ukthebhir jarante tvām acchā jaritāraḥ /	vāyo ukthebhiḥ jarante tvām acchā jaritāraḥ 
SA_GV01_rvh1-10u-22	RV_1,002.02c sutasomā aharvidaḥ //	suta somāḥ ahar vidaḥ 
SA_GV01_rvh1-10u-23	RV_1,002.03a vāyo tava prapṛñcatī dhenā jigāti dāśuṣe /	vāyo tava prapṛñcatī dhenā jigāti dāśuṣe 
SA_GV01_rvh1-10u-24	RV_1,002.03c urūcī somapītaye //	urūcī soma pītaye 
SA_GV01_rvh1-10u-25	RV_1,002.04a indravāyū ime sutā upa prayobhir ā gatam /	indra vāyū ime sutāḥ upa prayobhiḥ ā gatam 
SA_GV01_rvh1-10u-26	RV_1,002.04c indavo vām uśanti hi //	indavaḥ vām uśanti hi 
SA_GV01_rvh1-10u-27	RV_1,002.05a vāyav indraś ca cetathaḥ sutānāṃ vājinīvasū /	vāyo indraḥ ca cetathaḥ sutānām vājinīvasū 
SA_GV01_rvh1-10u-28	RV_1,002.05c tāv ā yātam upa dravat //	tau ā yātam upa dravat 
SA_GV01_rvh1-10u-29	RV_1,002.06a vāyav indraś ca sunvata ā yātam upa niṣkṛtam /	vāyo indraḥ ca sunvataḥ ā yātam upa niṣkṛtam 
SA_GV01_rvh1-10u-30	RV_1,002.06c makṣv itthā dhiyā narā //	makṣū itthā dhiyā narā 
SA_GV01_rvh1-10u-31	RV_1,002.07a mitraṃ huve pūtadakṣaṃ varuṇaṃ ca riśādasam /	mitram huve pūta dakṣam varuṇam ca riśādasam 
SA_GV01_rvh1-10u-32	RV_1,002.07c dhiyaṃ ghṛtācīṃ sādhantā //	dhiyam ghṛtācīm sādhantā 
SA_GV01_rvh1-10u-33	RV_1,002.08a ṛtena mitrāvaruṇāv ṛtāvṛdhāv ṛtaspṛśā /	ṛtena mitrāvaruṇau ṛtāvṛdhau ṛta spṛśā 
SA_GV01_rvh1-10u-34	RV_1,002.08c kratum bṛhantam āśāthe //	kratum bṛhantam āśāthe 
SA_GV01_rvh1-10u-35	RV_1,002.09a kavī no mitrāvaruṇā tuvijātā urukṣayā /	kavī naḥ mitrāvaruṇā tuvi jātau uru kṣayā 
SA_GV01_rvh1-10u-36	RV_1,002.09c dakṣaṃ dadhāte apasam //	dakṣam dadhāte apasam 
SA_GV01_rvh1-10u-37	RV_1,003.01a aśvinā yajvarīr iṣo dravatpāṇī śubhas patī /	aśvinā yajvarīḥ iṣaḥ dravat pāṇī śubhaḥ patī 
SA_GV01_rvh1-10u-38	RV_1,003.01c purubhujā canasyatam //	puru bhujā canasyatam 
SA_GV01_rvh1-10u-39	RV_1,003.02a aśvinā purudaṃsasā narā śavīrayā dhiyā /	aśvinā puru daṃsasā narā śavīrayā dhiyā 
SA_GV01_rvh1-10u-40	RV_1,003.02c dhiṣṇyā vanataṃ giraḥ //	dhiṣṇyā vanatam giraḥ 
SA_GV01_rvh1-10u-41	RV_1,003.03a dasrā yuvākavaḥ sutā nāsatyā vṛktabarhiṣaḥ /	dasrā yuvākavaḥ sutāḥ nāsatyā vṛkta barhiṣaḥ 
SA_GV01_rvh1-10u-42	RV_1,003.03c ā yātaṃ rudravartanī //	ā yātam rudravartanī 
SA_GV01_rvh1-10u-43	RV_1,003.04a indrā yāhi citrabhāno sutā ime tvāyavaḥ /	indra ā yāhi citra bhāno sutāḥ ime tvāyavaḥ 
SA_GV01_rvh1-10u-44	RV_1,003.04c aṇvībhis tanā pūtāsaḥ //	aṇvībhiḥ tanā pūtāsaḥ 
SA_GV01_rvh1-10u-45	RV_1,003.05a indrā yāhi dhiyeṣito viprajūtaḥ sutāvataḥ /	indra ā yāhi dhiyā iṣitaḥ vipra jūtaḥ sutāvataḥ 
SA_GV01_rvh1-10u-46	RV_1,003.05c upa brahmāṇi vāghataḥ //	upa brahmāṇi vāghataḥ 
SA_GV01_rvh1-10u-47	RV_1,003.06a indrā yāhi tūtujāna upa brahmāṇi harivaḥ /	indra ā yāhi tūtujānaḥ upa brahmāṇi harivas 
SA_GV01_rvh1-10u-48	RV_1,003.06c sute dadhiṣva naś canaḥ //	sute dadhiṣva naḥ canaḥ 
SA_GV01_rvh1-10u-49	RV_1,003.07a omāsaś carṣaṇīdhṛto viśve devāsa ā gata /	omāsaḥ carṣaṇī dhṛtaḥ viśve devāsaḥ ā gata 
SA_GV01_rvh1-10u-50	RV_1,003.07c dāśvāṃso dāśuṣaḥ sutam //	dāśvāṃsaḥ dāśuṣaḥ sutam 
SA_GV01_rvh1-10u-51	RV_1,003.08a viśve devāso apturaḥ sutam ā ganta tūrṇayaḥ /	viśve devāsaḥ apturaḥ sutam ā ganta tūrṇayaḥ 
SA_GV01_rvh1-10u-52	RV_1,003.08c usrā iva svasarāṇi //	usrāḥ iva svasarāṇi 
SA_GV01_rvh1-10u-53	RV_1,003.09a viśve devāso asridha ehimāyāso adruhaḥ /	viśve devāsaḥ asridhaḥ ehimāyāsaḥ adruhaḥ 
SA_GV01_rvh1-10u-54	RV_1,003.09c medhaṃ juṣanta vahnayaḥ //	medham juṣanta vahnayaḥ 
SA_GV01_rvh1-10u-55	RV_1,003.10a pāvakā naḥ sarasvatī vājebhir vājinīvatī /	pāvakā naḥ sarasvatī vājebhiḥ vājinīvatī 
SA_GV01_rvh1-10u-56	RV_1,003.10c yajñaṃ vaṣṭu dhiyāvasuḥ //	yajñam vaṣṭu dhiyāvasuḥ 
SA_GV01_rvh1-10u-57	RV_1,003.11a codayitrī sūnṛtānāṃ cetantī sumatīnām /	codayitrī sūnṛtānām cetantī sumatīnām 
SA_GV01_rvh1-10u-58	RV_1,003.11c yajñaṃ dadhe sarasvatī //	yajñam dadhe sarasvatī 
SA_GV01_rvh1-10u-59	RV_1,003.12a maho arṇaḥ sarasvatī pra cetayati ketunā /	mahaḥ arṇaḥ sarasvatī pra cetayati ketunā 
SA_GV01_rvh1-10u-60	RV_1,003.12c dhiyo viśvā vi rājati //	dhiyaḥ viśvāḥ vi rājati 
SA_GV01_rvh1-10u-61	RV_1,004.01a surūpakṛtnum ūtaye sudughām iva goduhe /	su rūpa kṛtnum ūtaye sudughām iva go duhe 
SA_GV01_rvh1-10u-62	RV_1,004.01c juhūmasi dyavi-dyavi //	juhūmasi dyavidyavi 
SA_GV01_rvh1-10u-63	RV_1,004.02a upa naḥ savanā gahi somasya somapāḥ piba /	upa naḥ savanā gahi somasya soma pāḥ piba 
SA_GV01_rvh1-10u-64	RV_1,004.02c godā id revato madaḥ //	go dāḥ id revataḥ madaḥ 
SA_GV01_rvh1-10u-65	RV_1,004.03a athā te antamānāṃ vidyāma sumatīnām /	athā te antamānām vidyāma sumatīnām 
SA_GV01_rvh1-10u-66	RV_1,004.03c mā no ati khya ā gahi //	mā naḥ ati khyaḥ ā gahi 
SA_GV01_rvh1-10u-67	RV_1,004.04a parehi vigram astṛtam indram pṛcchā vipaścitam /	parehi vigram astṛtam indram pṛccha vipaścitam 
SA_GV01_rvh1-10u-68	RV_1,004.04c yas te sakhibhya ā varam //	yaḥ te sakhibhyaḥ ā varam 
SA_GV01_rvh1-10u-69	RV_1,004.05a uta bruvantu no nido nir anyataś cid ārata /	uta bruvantu naḥ nidaḥ niḥ anyatas cit ārata 
SA_GV01_rvh1-10u-70	RV_1,004.05c dadhānā indra id duvaḥ //	dadhānāḥ indraḥ id duvaḥ 
SA_GV01_rvh1-10u-71	RV_1,004.06a uta naḥ subhagāṃ arir voceyur dasma kṛṣṭayaḥ /	uta naḥ subhagām ariḥ voceyuḥ dasma kṛṣṭayaḥ 
SA_GV01_rvh1-10u-72	RV_1,004.06c syāmed indrasya śarmaṇi //	syāma id indrasya śarmaṇi 
SA_GV01_rvh1-10u-73	RV_1,004.07a em āśum āśave bhara yajñaśriyaṃ nṛmādanam /	ā īm āśum āśave bhara yajña śriyam nṛ mādanam 
SA_GV01_rvh1-10u-74	RV_1,004.07c patayan mandayatsakham //	patayat mandayatsakham 
SA_GV01_rvh1-10u-75	RV_1,004.08a asya pītvā śatakrato ghano vṛtrāṇām abhavaḥ /	asya pītvā śatakrato ghanaḥ vṛtrāṇām abhavaḥ 
SA_GV01_rvh1-10u-76	RV_1,004.08c prāvo vājeṣu vājinam //	prāvaḥ vājeṣu vājinam 
SA_GV01_rvh1-10u-77	RV_1,004.09a taṃ tvā vājeṣu vājinaṃ vājayāmaḥ śatakrato /	tam tvā vājeṣu vājinam vājayāmaḥ śatakrato 
SA_GV01_rvh1-10u-78	RV_1,004.09c dhanānām indra sātaye //	dhanānām indra sātaye 
SA_GV01_rvh1-10u-79	RV_1,004.10a yo rāyo 'vanir mahān supāraḥ sunvataḥ sakhā /	yaḥ rāyaḥ vaniḥ mahān su pāraḥ sunvataḥ sakhā 
SA_GV01_rvh1-10u-80	RV_1,004.10c tasmā indrāya gāyata //	tasmai indrāya gāyata 
SA_GV01_rvh1-10u-81	RV_1,005.01a ā tv etā ni ṣīdatendram abhi pra gāyata /	ā tu eta ni sīdata indram abhi pra gāyata 
SA_GV01_rvh1-10u-82	RV_1,005.01c sakhāya stomavāhasaḥ //	sakhāyaḥ stoma vāhasaḥ 
SA_GV01_rvh1-10u-83	RV_1,005.02a purūtamam purūṇām īśānaṃ vāryāṇām /	purutamam purūṇām īśānam vāryāṇām 
SA_GV01_rvh1-10u-84	RV_1,005.02c indraṃ some sacā sute //	indram some sacā sute 
SA_GV01_rvh1-10u-85	RV_1,005.03a sa ghā no yoga ā bhuvat sa rāye sa purandhyām /	sa ghā naḥ yoge ā bhuvat sa rāye sa purandhyām 
SA_GV01_rvh1-10u-86	RV_1,005.03c gamad vājebhir ā sa naḥ //	gamat vājebhiḥ ā sa naḥ 
SA_GV01_rvh1-10u-87	RV_1,005.04a yasya saṃsthe na vṛṇvate harī samatsu śatravaḥ /	yasya saṃsthe na vṛṇvate harī samatsu śatravaḥ 
SA_GV01_rvh1-10u-88	RV_1,005.04c tasmā indrāya gāyata //	tasmai indrāya gāyata 
SA_GV01_rvh1-10u-89	RV_1,005.05a sutapāvne sutā ime śucayo yanti vītaye /	suta pāvne sutāḥ ime śucayaḥ yanti vītaye 
SA_GV01_rvh1-10u-90	RV_1,005.05c somāso dadhyāśiraḥ //	somāsaḥ dadhi āśiraḥ 
SA_GV01_rvh1-10u-91	RV_1,005.06a tvaṃ sutasya pītaye sadyo vṛddho ajāyathāḥ /	tvam sutasya pītaye sadyas vṛddhaḥ ajāyathāḥ 
SA_GV01_rvh1-10u-92	RV_1,005.06c indra jyaiṣṭhyāya sukrato //	indra jyaiṣṭhyāya sukrato 
SA_GV01_rvh1-10u-93	RV_1,005.07a ā tvā viśantv āśavaḥ somāsa indra girvaṇaḥ /	ā tvā viśantu āśavaḥ somāsaḥ indra girvaṇaḥ 
SA_GV01_rvh1-10u-94	RV_1,005.07c śaṃ te santu pracetase //	śam te santu pracetase 
SA_GV01_rvh1-10u-95	RV_1,005.08a tvāṃ stomā avīvṛdhan tvām ukthā śatakrato /	tvām stomāḥ avīvṛdhan tvām ukthā śatakrato 
SA_GV01_rvh1-10u-96	RV_1,005.08c tvāṃ vardhantu no giraḥ //	tvām vardhantu naḥ giraḥ 
SA_GV01_rvh1-10u-97	RV_1,005.09a akṣitotiḥ saned imaṃ vājam indraḥ sahasriṇam /	a kṣita ūtiḥ sanet imam vājam indraḥ sahasriṇam 
SA_GV01_rvh1-10u-98	RV_1,005.09c yasmin viśvāni pauṃsyā //	yasmin viśvāni pauṃsyā 
SA_GV01_rvh1-10u-99	RV_1,005.10a mā no martā abhi druhan tanūnām indra girvaṇaḥ /	mā naḥ martāḥ abhi druhan tanūnām indra girvaṇaḥ 
SA_GV01_rvh1-10u-100	RV_1,005.10c īśāno yavayā vadham //	īśānaḥ yavaya vadham 
SA_GV01_rvh1-10u-101	RV_1,006.01a yuñjanti bradhnam aruṣaṃ carantam pari tasthuṣaḥ /	yuñjanti bradhnam aruṣam carantam pari tasthuṣaḥ 
SA_GV01_rvh1-10u-102	RV_1,006.01c rocante rocanā divi //	rocante rocanā divi 
SA_GV01_rvh1-10u-103	RV_1,006.02a yuñjanty asya kāmyā harī vipakṣasā rathe /	yuñjanti asya kāmyā harī vipakṣasā rathe 
SA_GV01_rvh1-10u-104	RV_1,006.02c śoṇā dhṛṣṇū nṛvāhasā //	śoṇā dhṛṣṇū nṛ vāhasā 
SA_GV01_rvh1-10u-105	RV_1,006.03a ketuṃ kṛṇvann aketave peśo maryā apeśase /	ketum kṛṇvan a ketave peśaḥ maryāḥ a peśase 
SA_GV01_rvh1-10u-106	RV_1,006.03c sam uṣadbhir ajāyathāḥ //	sam uṣadbhiḥ ajāyathāḥ 
SA_GV01_rvh1-10u-107	RV_1,006.04a ād aha svadhām anu punar garbhatvam erire /	āt aha svadhām anu punar garbha tvam erire 
SA_GV01_rvh1-10u-108	RV_1,006.04c dadhānā nāma yajñiyam //	dadhānāḥ nāma yajñiyam 
SA_GV01_rvh1-10u-109	RV_1,006.05a vīḷu cid ārujatnubhir guhā cid indra vahnibhiḥ /	vīḷu cit ārujatnubhiḥ guhā cit indra vahnibhiḥ 
SA_GV01_rvh1-10u-110	RV_1,006.05c avinda usriyā anu //	avindaḥ usriyāḥ anu 
SA_GV01_rvh1-10u-111	RV_1,006.06a devayanto yathā matim acchā vidadvasuṃ giraḥ /	devayantaḥ yathā matim acchā vidadvasum giraḥ 
SA_GV01_rvh1-10u-112	RV_1,006.06c mahām anūṣata śrutam //	mahām anūṣata śrutam 
SA_GV01_rvh1-10u-113	RV_1,006.07a indreṇa saṃ hi dṛkṣase saṃjagmāno abibhyuṣā /	indreṇa sam hi dṛkṣase saṃjagmānaḥ a bibhyuṣā 
SA_GV01_rvh1-10u-114	RV_1,006.07c mandū samānavarcasā //	mandū samāna varcasā 
SA_GV01_rvh1-10u-115	RV_1,006.08a anavadyair abhidyubhir makhaḥ sahasvad arcati /	anavadyaiḥ abhidyubhiḥ makhaḥ sahasvat arcati 
SA_GV01_rvh1-10u-116	RV_1,006.08c gaṇair indrasya kāmyaiḥ //	gaṇaiḥ indrasya kāmyaiḥ 
SA_GV01_rvh1-10u-117	RV_1,006.09a ataḥ parijmann ā gahi divo vā rocanād adhi /	atas parijman ā gahi divaḥ vā rocanāt adhi 
SA_GV01_rvh1-10u-118	RV_1,006.09c sam asminn ṛñjate giraḥ //	sam asmin ṛñjate giraḥ 
SA_GV01_rvh1-10u-119	RV_1,006.10a ito vā sātim īmahe divo vā pārthivād adhi /	itas vā sātim īmahe divaḥ vā pārthivāt adhi 
SA_GV01_rvh1-10u-120	RV_1,006.10c indram maho vā rajasaḥ //	indram mahaḥ vā rajasaḥ 
SA_GV01_rvh1-10u-121	RV_1,007.01a indram id gāthino bṛhad indram arkebhir arkiṇaḥ /	indram id gāthinaḥ bṛhat indram arkebhiḥ arkiṇaḥ 
SA_GV01_rvh1-10u-122	RV_1,007.01c indraṃ vāṇīr anūṣata //	indram vāṇīḥ anūṣata 
SA_GV01_rvh1-10u-123	RV_1,007.02a indra id dharyoḥ sacā sammiśla ā vacoyujā /	indraḥ id haryoḥ sacā sammiślaḥ ā vacaḥ yujā 
SA_GV01_rvh1-10u-124	RV_1,007.02c indro vajrī hiraṇyayaḥ //	indraḥ vajrī hiraṇyayaḥ 
SA_GV01_rvh1-10u-125	RV_1,007.03a indro dīrghāya cakṣasa ā sūryaṃ rohayad divi /	indraḥ dīrghāya cakṣase ā sūryam rohayat divi 
SA_GV01_rvh1-10u-126	RV_1,007.03c vi gobhir adrim airayat //	vi gobhiḥ adrim airayat 
SA_GV01_rvh1-10u-127	RV_1,007.04a indra vājeṣu no 'va sahasrapradhaneṣu ca /	indra vājeṣu naḥ vaḥ sahasra pradhaneṣu ca 
SA_GV01_rvh1-10u-128	RV_1,007.04c ugra ugrābhir ūtibhiḥ //	ugraḥ ugrābhiḥ ūtibhiḥ 
SA_GV01_rvh1-10u-129	RV_1,007.05a indraṃ vayam mahādhana indram arbhe havāmahe /	indram vayam mahādhane indram arbhe havāmahe 
SA_GV01_rvh1-10u-130	RV_1,007.05c yujaṃ vṛtreṣu vajriṇam //	yujam vṛtreṣu vajriṇam 
SA_GV01_rvh1-10u-131	RV_1,007.06a sa no vṛṣann amuṃ caruṃ satrādāvann apā vṛdhi /	sa naḥ vṛṣan amum carum satrādāvan apa ā vṛdhi 
SA_GV01_rvh1-10u-132	RV_1,007.06c asmabhyam apratiṣkutaḥ //	asmabhyam apratiṣkutaḥ 
SA_GV01_rvh1-10u-133	RV_1,007.07a tuñje-tuñje ya uttare stomā indrasya vajriṇaḥ /	tuñjetuñje ye uttare stomāḥ indrasya vajriṇaḥ 
SA_GV01_rvh1-10u-134	RV_1,007.07c na vindhe asya suṣṭutim //	na vindhe asya suṣṭutim 
SA_GV01_rvh1-10u-135	RV_1,007.08a vṛṣā yūtheva vaṃsagaḥ kṛṣṭīr iyarty ojasā /	vṛṣā yūthā iva vaṃsagaḥ kṛṣṭīḥ iyarti ojasā 
SA_GV01_rvh1-10u-136	RV_1,007.08c īśāno apratiṣkutaḥ //	īśānaḥ apratiṣkutaḥ 
SA_GV01_rvh1-10u-137	RV_1,007.09a ya ekaś carṣaṇīnāṃ vasūnām irajyati /	yaḥ ekaḥ carṣaṇīnām vasūnām irajyati 
SA_GV01_rvh1-10u-138	RV_1,007.09c indraḥ pañca kṣitīnām //	indraḥ pañca kṣitīnām 
SA_GV01_rvh1-10u-139	RV_1,007.10a indraṃ vo viśvatas pari havāmahe janebhyaḥ /	indram vaḥ viśvatas pari havāmahe janebhyaḥ 
SA_GV01_rvh1-10u-140	RV_1,007.10c asmākam astu kevalaḥ //	asmākam astu kevalaḥ 
SA_GV01_rvh1-10u-141	RV_1,008.01a endra sānasiṃ rayiṃ sajitvānaṃ sadāsaham /	ā indra sānasim rayim sa jitvānam sadāsaham 
SA_GV01_rvh1-10u-142	RV_1,008.01c varṣiṣṭham ūtaye bhara //	varṣiṣṭham ūtaye bhara 
SA_GV01_rvh1-10u-143	RV_1,008.02a ni yena muṣṭihatyayā ni vṛtrā ruṇadhāmahai /	ni yena muṣṭi hatyayā ni vṛtrā ruṇadhāmahai 
SA_GV01_rvh1-10u-144	RV_1,008.02c tvotāso ny arvatā //	tvotāsaḥ ni arvatā 
SA_GV01_rvh1-10u-145	RV_1,008.03a indra tvotāsa ā vayaṃ vajraṃ ghanā dadīmahi /	indra tvotāsaḥ ā vayam vajram ghanā dadīmahi 
SA_GV01_rvh1-10u-146	RV_1,008.03c jayema saṃ yudhi spṛdhaḥ //	jayema sam yudhi spṛdhaḥ 
SA_GV01_rvh1-10u-147	RV_1,008.04a vayaṃ śūrebhir astṛbhir indra tvayā yujā vayam /	vayam śūrebhiḥ astṛbhiḥ indra tvayā yujā vayam 
SA_GV01_rvh1-10u-148	RV_1,008.04c sāsahyāma pṛtanyataḥ //	sāsahyāma pṛtanyataḥ 
SA_GV01_rvh1-10u-149	RV_1,008.05a mahāṃ indraḥ paraś ca nu mahitvam astu vajriṇe /	mahān indraḥ paras ca nu mahi tvam astu vajriṇe 
SA_GV01_rvh1-10u-150	RV_1,008.05c dyaur na prathinā śavaḥ //	dyauḥ na prathinā śavaḥ 
SA_GV01_rvh1-10u-151	RV_1,008.06a samohe vā ya āśata naras tokasya sanitau /	samohe vā ye āśata naraḥ tokasya sanitau 
SA_GV01_rvh1-10u-152	RV_1,008.06c viprāso vā dhiyāyavaḥ //	viprāsaḥ vā dhiyāyavaḥ 
SA_GV01_rvh1-10u-153	RV_1,008.07a yaḥ kukṣiḥ somapātamaḥ samudra iva pinvate /	yaḥ kukṣiḥ soma pātamaḥ samudraḥ iva pinvate 
SA_GV01_rvh1-10u-154	RV_1,008.07c urvīr āpo na kākudaḥ //	urvīḥ āpaḥ na kākudaḥ 
SA_GV01_rvh1-10u-155	RV_1,008.08a evā hy asya sūnṛtā virapśī gomatī mahī /	eva hi asya sūnṛtā virapśī gomatī mahī 
SA_GV01_rvh1-10u-156	RV_1,008.08c pakvā śākhā na dāśuṣe //	pakvā śākhā na dāśuṣe 
SA_GV01_rvh1-10u-157	RV_1,008.09a evā hi te vibhūtaya ūtaya indra māvate /	eva hi te vibhūtayaḥ ūtayaḥ indra māvate 
SA_GV01_rvh1-10u-158	RV_1,008.09c sadyaś cit santi dāśuṣe //	sadyas cit santi dāśuṣe 
SA_GV01_rvh1-10u-159	RV_1,008.10a evā hy asya kāmyā stoma ukthaṃ ca śaṃsyā /	eva hi asya kāmyā stomaḥ uktham ca śaṃsyā 
SA_GV01_rvh1-10u-160	RV_1,008.10c indrāya somapītaye //	indrāya soma pītaye 
SA_GV01_rvh1-10u-161	RV_1,009.01a indrehi matsy andhaso viśvebhiḥ somaparvabhiḥ /	indra ihi matsi andhasaḥ viśvebhiḥ soma parvabhiḥ 
SA_GV01_rvh1-10u-162	RV_1,009.01c mahāṃ abhiṣṭir ojasā //	mahān abhiṣṭiḥ ojasā 
SA_GV01_rvh1-10u-163	RV_1,009.02a em enaṃ sṛjatā sute mandim indrāya mandine /	ā īm enam sṛjata sute mandim indrāya mandine 
SA_GV01_rvh1-10u-164	RV_1,009.02c cakriṃ viśvāni cakraye //	cakrim viśvāni cakraye 
SA_GV01_rvh1-10u-165	RV_1,009.03a matsvā suśipra mandibhi stomebhir viśvacarṣaṇe /	matsva su śipra mandibhiḥ stomebhiḥ viśvacarṣaṇe 
SA_GV01_rvh1-10u-166	RV_1,009.03c sacaiṣu savaneṣv ā //	sacā eṣu savaneṣu ā 
SA_GV01_rvh1-10u-167	RV_1,009.04a asṛgram indra te giraḥ prati tvām ud ahāsata /	asṛgram indra te giraḥ prati tvām ud ahāsata 
SA_GV01_rvh1-10u-168	RV_1,009.04c ajoṣā vṛṣabham patim //	ajoṣāḥ vṛṣabham patim 
SA_GV01_rvh1-10u-169	RV_1,009.05a saṃ codaya citram arvāg rādha indra vareṇyam /	sam codaya citram arvāk rādhaḥ indra vareṇyam 
SA_GV01_rvh1-10u-170	RV_1,009.05c asad it te vibhu prabhu //	asat id te vibhu prabhu 
SA_GV01_rvh1-10u-171	RV_1,009.06a asmān su tatra codayendra rāye rabhasvataḥ /	asmān su tatra codaya indra rāye rabhasvataḥ 
SA_GV01_rvh1-10u-172	RV_1,009.06c tuvidyumna yaśasvataḥ //	tuvi dyumna yaśasvataḥ 
SA_GV01_rvh1-10u-173	RV_1,009.07a saṃ gomad indra vājavad asme pṛthu śravo bṛhat /	sam gomat indra vājavat asme pṛthu śravaḥ bṛhat 
SA_GV01_rvh1-10u-174	RV_1,009.07c viśvāyur dhehy akṣitam //	viśva āyuḥ dhehi akṣitam 
SA_GV01_rvh1-10u-175	RV_1,009.08a asme dhehi śravo bṛhad dyumnaṃ sahasrasātamam /	asme dhehi śravaḥ bṛhat dyumnam sahasra sātamam 
SA_GV01_rvh1-10u-176	RV_1,009.08c indra tā rathinīr iṣaḥ //	indra tāḥ rathinīḥ iṣaḥ 
SA_GV01_rvh1-10u-177	RV_1,009.09a vasor indraṃ vasupatiṃ gīrbhir gṛṇanta ṛgmiyam /	vasoḥ indram vasu patim gīrbhiḥ gṛṇantaḥ ṛgmiyam 
SA_GV01_rvh1-10u-178	RV_1,009.09c homa gantāram ūtaye //	homa gantāram ūtaye 
SA_GV01_rvh1-10u-179	RV_1,009.10a sute-sute nyokase bṛhad bṛhata ed ariḥ /	sutesute nyokase bṛhat bṛhate ā id ariḥ 
SA_GV01_rvh1-10u-180	RV_1,009.10c indrāya śūṣam arcati //	indrāya śūṣam arcati 
SA_GV01_rvh1-10u-181	RV_1,010.01a gāyanti tvā gāyatriṇo 'rcanty arkam arkiṇaḥ /	gāyanti tvā gāyatriṇaḥ rcanti arkam arkiṇaḥ 
SA_GV01_rvh1-10u-182	RV_1,010.01c brahmāṇas tvā śatakrata ud vaṃśam iva yemire //	brahmāṇaḥ tvā śatakrato ud vaṃśam iva yemire 
SA_GV01_rvh1-10u-183	RV_1,010.02a yat sānoḥ sānum āruhad bhūry aspaṣṭa kartvam /	yat sānoḥ sānum āruhat bhūri aspaṣṭa kartvam 
SA_GV01_rvh1-10u-184	RV_1,010.02c tad indro arthaṃ cetati yūthena vṛṣṇir ejati //	tat indraḥ artham cetati yūthena vṛṣṇiḥ ejati 
SA_GV01_rvh1-10u-185	RV_1,010.03a yukṣvā hi keśinā harī vṛṣaṇā kakṣyaprā /	yukṣvā hi keśinā harī vṛṣaṇā kakṣya prā 
SA_GV01_rvh1-10u-186	RV_1,010.03c athā na indra somapā girām upaśrutiṃ cara //	athā naḥ indra soma pāḥ girām upaśrutim cara 
SA_GV01_rvh1-10u-187	RV_1,010.04a ehi stomāṃ abhi svarābhi gṛṇīhy ā ruva /	ehi stomān abhi svara abhi gṛṇīhi ā ruva 
SA_GV01_rvh1-10u-188	RV_1,010.04c brahma ca no vaso sacendra yajñaṃ ca vardhaya //	brahma ca naḥ vaso sacā indra yajñam ca vardhaya 
SA_GV01_rvh1-10u-189	RV_1,010.05a uktham indrāya śaṃsyaṃ vardhanam puruniṣṣidhe /	uktham indrāya śaṃsyam vardhanam puru niṣṣidhe 
SA_GV01_rvh1-10u-190	RV_1,010.05c śakro yathā suteṣu ṇo rāraṇat sakhyeṣu ca //	śakraḥ yathā suteṣu naḥ rāraṇat sakhyeṣu ca 
SA_GV01_rvh1-10u-191	RV_1,010.06a tam it sakhitva īmahe taṃ rāye taṃ suvīrye /	tam id sakhi tve īmahe tam rāye tam su vīrye 
SA_GV01_rvh1-10u-192	RV_1,010.06c sa śakra uta naḥ śakad indro vasu dayamānaḥ //	sa śakraḥ uta naḥ śakat indraḥ vasu dayamānaḥ 
SA_GV01_rvh1-10u-193	RV_1,010.07a suvivṛtaṃ sunirajam indra tvādātam id yaśaḥ /	suvivṛtam sunirajam indra tvādātam id yaśaḥ 
SA_GV01_rvh1-10u-194	RV_1,010.07c gavām apa vrajaṃ vṛdhi kṛṇuṣva rādho adrivaḥ //	gavām apa vrajam vṛdhi kṛṇuṣva rādhaḥ adrivas 
SA_GV01_rvh1-10u-195	RV_1,010.08a nahi tvā rodasī ubhe ṛghāyamāṇam invataḥ /	nahi tvā rodasī ubhe ṛghāyamāṇam invataḥ 
SA_GV01_rvh1-10u-196	RV_1,010.08c jeṣaḥ svarvatīr apaḥ saṃ gā asmabhyaṃ dhūnuhi //	jeṣaḥ svarvatīḥ apaḥ sam gāḥ asmabhyam dhūnuhi 
SA_GV01_rvh1-10u-197	RV_1,010.09a āśrutkarṇa śrudhī havaṃ nū cid dadhiṣva me giraḥ /	āśrut karṇa śrudhi havam nu cit dadhiṣva me giraḥ 
SA_GV01_rvh1-10u-198	RV_1,010.09c indra stomam imam mama kṛṣvā yujaś cid antaram //	indra stomam imam mama kṛṣva yujaḥ cit antaram 
SA_GV01_rvh1-10u-199	RV_1,010.10a vidmā hi tvā vṛṣantamaṃ vājeṣu havanaśrutam /	vidma hi tvā vṛṣantamam vājeṣu havana śrutam 
SA_GV01_rvh1-10u-200	RV_1,010.10c vṛṣantamasya hūmaha ūtiṃ sahasrasātamām //	vṛṣantamasya hūmahe ūtim sahasra sātamām 
SA_GV01_rvh1-10u-201	RV_1,010.11a ā tū na indra kauśika mandasānaḥ sutam piba /	ā tū naḥ indra kauśika mandasānaḥ sutam piba 
SA_GV01_rvh1-10u-202	RV_1,010.11c navyam āyuḥ pra sū tira kṛdhī sahasrasām ṛṣim //	navyam āyuḥ pra su tira kṛdhi sahasra sām ṛṣim 
SA_GV01_rvh1-10u-203	RV_1,010.12a pari tvā girvaṇo gira imā bhavantu viśvataḥ /	pari tvā girvaṇaḥ giraḥ imāḥ bhavantu viśvatas 
SA_GV01_rvh1-10u-204	RV_1,010.12c vṛddhāyum anu vṛddhayo juṣṭā bhavantu juṣṭayaḥ //	vṛddha āyum anu vṛddhayaḥ juṣṭāḥ bhavantu juṣṭayaḥ 
SA_GV01_rvh1-10u-205	RV_1,011.01a indraṃ viśvā avīvṛdhan samudravyacasaṃ giraḥ /	indram viśvāḥ avīvṛdhan samudra vyacasam giraḥ 
SA_GV01_rvh1-10u-206	RV_1,011.01c rathītamaṃ rathīnāṃ vājānāṃ satpatim patim //	rathītamam rathīnām vājānām satpatim patim 
SA_GV01_rvh1-10u-207	RV_1,011.02a sakhye ta indra vājino mā bhema śavasas pate /	sakhye te indra vājinaḥ mā bhema śavasaḥ pate 
SA_GV01_rvh1-10u-208	RV_1,011.02c tvām abhi pra ṇonumo jetāram aparājitam //	tvām abhi pra ṇonumaḥ jetāram aparājitam 
SA_GV01_rvh1-10u-209	RV_1,011.03a pūrvīr indrasya rātayo na vi dasyanty ūtayaḥ /	pūrvīḥ indrasya rātayaḥ na vi dasyanti ūtayaḥ 
SA_GV01_rvh1-10u-210	RV_1,011.03c yadī vājasya gomata stotṛbhyo maṃhate magham //	yadī vājasya gomata stotṛbhyaḥ maṃhate magham 
SA_GV01_rvh1-10u-211	RV_1,011.04a purām bhindur yuvā kavir amitaujā ajāyata /	purām bhinduḥ yuvā kaviḥ amita ojāḥ ajāyata 
SA_GV01_rvh1-10u-212	RV_1,011.04c indro viśvasya karmaṇo dhartā vajrī puruṣṭutaḥ //	indraḥ viśvasya karmaṇaḥ dhartā vajrī puruṣṭutaḥ 
SA_GV01_rvh1-10u-213	RV_1,011.05a tvaṃ valasya gomato 'pāvar adrivo bilam /	tvam valasya gomataḥ pāvaḥ adrivas bilam 
SA_GV01_rvh1-10u-214	RV_1,011.05c tvāṃ devā abibhyuṣas tujyamānāsa āviṣuḥ //	tvām devāḥ a bibhyuṣaḥ tujyamānāsaḥ āviṣuḥ 
SA_GV01_rvh1-10u-215	RV_1,011.06a tavāhaṃ śūra rātibhiḥ praty āyaṃ sindhum āvadan /	tava aham śūra rātibhiḥ prati āyam sindhum āvadan 
SA_GV01_rvh1-10u-216	RV_1,011.06c upātiṣṭhanta girvaṇo viduṣ ṭe tasya kāravaḥ //	upātiṣṭhanta girvaṇaḥ viduḥ ṭe tasya kāravaḥ 
SA_GV01_rvh1-10u-217	RV_1,011.07a māyābhir indra māyinaṃ tvaṃ śuṣṇam avātiraḥ /	māyābhiḥ indra māyinam tvam śuṣṇam avātiraḥ 
SA_GV01_rvh1-10u-218	RV_1,011.07c viduṣ ṭe tasya medhirās teṣāṃ śravāṃsy ut tira //	viduḥ te tasya medhirāḥ teṣām śravāṃsi ud tira 
SA_GV01_rvh1-10u-219	RV_1,011.08a indram īśānam ojasābhi stomā anūṣata /	indram īśānam ojasā abhi stomāḥ anūṣata 
SA_GV01_rvh1-10u-220	RV_1,011.08c sahasraṃ yasya rātaya uta vā santi bhūyasīḥ //	sahasram yasya rātayaḥ uta vā santi bhūyasīḥ 
SA_GV01_rvh1-10u-221	RV_1,012.01a agniṃ dūtaṃ vṛṇīmahe hotāraṃ viśvavedasam /	agnim dūtam vṛṇīmahe hotāram viśva vedasam 
SA_GV01_rvh1-10u-222	RV_1,012.01c asya yajñasya sukratum //	asya yajñasya sukratum 
SA_GV01_rvh1-10u-223	RV_1,012.02a agnim-agniṃ havīmabhiḥ sadā havanta viśpatim /	agnim agnim havīmabhiḥ sadā havanta viśpatim 
SA_GV01_rvh1-10u-224	RV_1,012.02c havyavāham purupriyam //	havyavāham puru priyam 
SA_GV01_rvh1-10u-225	RV_1,012.03a agne devāṃ ihā vaha jajñāno vṛktabarhiṣe /	agne devān iha ā vaha jajñānaḥ vṛktabarhiṣe 
SA_GV01_rvh1-10u-226	RV_1,012.03c asi hotā na īḍyaḥ //	asi hotā naḥ īḍyaḥ 
SA_GV01_rvh1-10u-227	RV_1,012.04a tāṃ uśato vi bodhaya yad agne yāsi dūtyam /	tām uśataḥ vi bodhaya yat agne yāsi dūtyam 
SA_GV01_rvh1-10u-228	RV_1,012.04c devair ā satsi barhiṣi //	devaiḥ ā satsi barhiṣi 
SA_GV01_rvh1-10u-229	RV_1,012.05a ghṛtāhavana dīdivaḥ prati ṣma riṣato daha /	ghṛta āhavana dīdivas prati sma riṣataḥ daha 
SA_GV01_rvh1-10u-230	RV_1,012.05c agne tvaṃ rakṣasvinaḥ //	agne tvam rakṣasvinaḥ 
SA_GV01_rvh1-10u-231	RV_1,012.06a agnināgniḥ sam idhyate kavir gṛhapatir yuvā /	agninā agniḥ sam idhyate kaviḥ gṛhapatiḥ yuvā 
SA_GV01_rvh1-10u-232	RV_1,012.06c havyavāḍ juhvāsyaḥ //	havyavāṭ juhū āsyaḥ 
SA_GV01_rvh1-10u-233	RV_1,012.07a kavim agnim upa stuhi satyadharmāṇam adhvare /	kavim agnim upa stuhi satya dharmāṇam adhvare 
SA_GV01_rvh1-10u-234	RV_1,012.07c devam amīvacātanam //	devam amīva cātanam 
SA_GV01_rvh1-10u-235	RV_1,012.08a yas tvām agne haviṣpatir dūtaṃ deva saparyati /	yaḥ tvām agne haviṣpatiḥ dūtam deva saparyati 
SA_GV01_rvh1-10u-236	RV_1,012.08c tasya sma prāvitā bhava //	tasya sma prāvitā bhava 
SA_GV01_rvh1-10u-237	RV_1,012.09a yo agniṃ devavītaye haviṣmāṃ āvivāsati /	yaḥ agnim deva vītaye haviṣmān āvivāsati 
SA_GV01_rvh1-10u-238	RV_1,012.09c tasmai pāvaka mṛḷaya //	tasmai pāvaka mṛḍaya 
SA_GV01_rvh1-10u-239	RV_1,012.10a sa naḥ pāvaka dīdivo 'gne devāṃ ihā vaha /	sa naḥ pāvaka dīdivas gne devān iha ā vaha 
SA_GV01_rvh1-10u-240	RV_1,012.10c upa yajñaṃ haviś ca naḥ //	upa yajñam haviḥ ca naḥ 
SA_GV01_rvh1-10u-241	RV_1,012.11a sa na stavāna ā bhara gāyatreṇa navīyasā /	sa naḥ stavānaḥ ā bhara gāyatreṇa navīyasā 
SA_GV01_rvh1-10u-242	RV_1,012.11c rayiṃ vīravatīm iṣam //	rayim vīravatīm iṣam 
SA_GV01_rvh1-10u-243	RV_1,012.12a agne śukreṇa śociṣā viśvābhir devahūtibhiḥ /	agne śukreṇa śociṣā viśvābhiḥ deva hūtibhiḥ 
SA_GV01_rvh1-10u-244	RV_1,012.12c imaṃ stomaṃ juṣasva naḥ //	imam stomam juṣasva naḥ 
SA_GV01_rvh1-10u-245	RV_1,013.01a susamiddho na ā vaha devāṃ agne haviṣmate /	su samiddhaḥ naḥ ā vaha devān agne haviṣmate 
SA_GV01_rvh1-10u-246	RV_1,013.01c hotaḥ pāvaka yakṣi ca //	hotar pāvaka yakṣi ca 
SA_GV01_rvh1-10u-247	RV_1,013.02a madhumantaṃ tanūnapād yajñaṃ deveṣu naḥ kave /	madhumantam tanūnapāt yajñam deveṣu naḥ kave 
SA_GV01_rvh1-10u-248	RV_1,013.02c adyā kṛṇuhi vītaye //	adyā kṛṇuhi vītaye 
SA_GV01_rvh1-10u-249	RV_1,013.03a narāśaṃsam iha priyam asmin yajña upa hvaye /	narāśaṃsam iha priyam asmin yajñe upa hvaye 
SA_GV01_rvh1-10u-250	RV_1,013.03c madhujihvaṃ haviṣkṛtam //	madhu jihvam haviṣkṛtam 
SA_GV01_rvh1-10u-251	RV_1,013.04a agne sukhatame rathe devāṃ īḷita ā vaha /	agne sukhatame rathe devān īḍitaḥ ā vaha 
SA_GV01_rvh1-10u-252	RV_1,013.04c asi hotā manurhitaḥ //	asi hotā manuḥ hitaḥ 
SA_GV01_rvh1-10u-253	RV_1,013.05a stṛṇīta barhir ānuṣag ghṛtapṛṣṭham manīṣiṇaḥ /	stṛṇīta barhiḥ ānuṣak ghṛta pṛṣṭham manīṣiṇaḥ 
SA_GV01_rvh1-10u-254	RV_1,013.05c yatrāmṛtasya cakṣaṇam //	yatra amṛtasya cakṣaṇam 
SA_GV01_rvh1-10u-255	RV_1,013.06a vi śrayantām ṛtāvṛdho dvāro devīr asaścataḥ /	vi śrayantām ṛtāvṛdhaḥ dvāraḥ devīḥ asaścataḥ 
SA_GV01_rvh1-10u-256	RV_1,013.06c adyā nūnaṃ ca yaṣṭave //	adyā nūnam ca yaṣṭave 
SA_GV01_rvh1-10u-257	RV_1,013.07a naktoṣāsā supeśasāsmin yajña upa hvaye /	nakta uṣāsā supeśasā asmin yajñe upa hvaye 
SA_GV01_rvh1-10u-258	RV_1,013.07c idaṃ no barhir āsade //	idam naḥ barhiḥ āsade 
SA_GV01_rvh1-10u-259	RV_1,013.08a tā sujihvā upa hvaye hotārā daivyā kavī /	tā su jihvā upa hvaye hotārā daivyā kavī 
SA_GV01_rvh1-10u-260	RV_1,013.08c yajñaṃ no yakṣatām imam //	yajñam naḥ yakṣatām imam 
SA_GV01_rvh1-10u-261	RV_1,013.09a iḷā sarasvatī mahī tisro devīr mayobhuvaḥ /	iḷā sarasvatī mahī tisraḥ devīḥ mayobhuvaḥ 
SA_GV01_rvh1-10u-262	RV_1,013.09c barhiḥ sīdantv asridhaḥ //	barhiḥ sīdantu asridhaḥ 
SA_GV01_rvh1-10u-263	RV_1,013.10a iha tvaṣṭāram agriyaṃ viśvarūpam upa hvaye /	iha tvaṣṭāram agriyam viśva rūpam upa hvaye 
SA_GV01_rvh1-10u-264	RV_1,013.10c asmākam astu kevalaḥ //	asmākam astu kevalaḥ 
SA_GV01_rvh1-10u-265	RV_1,013.11a ava sṛjā vanaspate deva devebhyo haviḥ /	ava sṛja vanaspate deva devebhyaḥ haviḥ 
SA_GV01_rvh1-10u-266	RV_1,013.11c pra dātur astu cetanam //	pra dātuḥ astu cetanam 
SA_GV01_rvh1-10u-267	RV_1,013.12a svāhā yajñaṃ kṛṇotanendrāya yajvano gṛhe /	svāhā yajñam kṛṇotana indrāya yajvanaḥ gṛhe 
SA_GV01_rvh1-10u-268	RV_1,013.12c tatra devāṃ upa hvaye //	tatra devān upa hvaye 
SA_GV01_rvh1-10u-269	RV_1,014.01a aibhir agne duvo giro viśvebhiḥ somapītaye /	ā ebhiḥ agne duvaḥ giraḥ viśvebhiḥ soma pītaye 
SA_GV01_rvh1-10u-270	RV_1,014.01c devebhir yāhi yakṣi ca //	devebhiḥ yāhi yakṣi ca 
SA_GV01_rvh1-10u-271	RV_1,014.02a ā tvā kaṇvā ahūṣata gṛṇanti vipra te dhiyaḥ /	ā tvā kaṇvāḥ ahūṣata gṛṇanti vipra te dhiyaḥ 
SA_GV01_rvh1-10u-272	RV_1,014.02c devebhir agna ā gahi //	devebhiḥ agne ā gahi 
SA_GV01_rvh1-10u-273	RV_1,014.03a indravāyū bṛhaspatim mitrāgnim pūṣaṇam bhagam /	indra vāyū bṛhaspatim mitra agnim pūṣaṇam bhagam 
SA_GV01_rvh1-10u-274	RV_1,014.03c ādityān mārutaṃ gaṇam //	ādityān mārutam gaṇam 
SA_GV01_rvh1-10u-275	RV_1,014.04a pra vo bhriyanta indavo matsarā mādayiṣṇavaḥ /	pra vaḥ bhriyantaḥ indavaḥ matsarāḥ mādayiṣṇavaḥ 
SA_GV01_rvh1-10u-276	RV_1,014.04c drapsā madhvaś camūṣadaḥ //	drapsāḥ madhvaḥ camūṣadaḥ 
SA_GV01_rvh1-10u-277	RV_1,014.05a īḷate tvām avasyavaḥ kaṇvāso vṛktabarhiṣaḥ /	īḍate tvām avasyavaḥ kaṇvāsaḥ vṛkta barhiṣaḥ 
SA_GV01_rvh1-10u-278	RV_1,014.05c haviṣmanto araṅkṛtaḥ //	haviṣmantaḥ araṅkṛtaḥ 
SA_GV01_rvh1-10u-279	RV_1,014.06a ghṛtapṛṣṭhā manoyujo ye tvā vahanti vahnayaḥ /	ghṛta pṛṣṭhāḥ manaḥ yujaḥ ye tvā vahanti vahnayaḥ 
SA_GV01_rvh1-10u-280	RV_1,014.06c ā devān somapītaye //	ā devān soma pītaye 
SA_GV01_rvh1-10u-281	RV_1,014.07a tān yajatrāṃ ṛtāvṛdho 'gne patnīvatas kṛdhi /	tān yajatrān ṛtāvṛdhaḥ gne patnīvataḥ kṛdhi 
SA_GV01_rvh1-10u-282	RV_1,014.07c madhvaḥ sujihva pāyaya //	madhvaḥ su jihva pāyaya 
SA_GV01_rvh1-10u-283	RV_1,014.08a ye yajatrā ya īḍyās te te pibantu jihvayā /	ye yajatrāḥ ye īḍyāḥ te te pibantu jihvayā 
SA_GV01_rvh1-10u-284	RV_1,014.08c madhor agne vaṣaṭkṛti //	madhoḥ agne vaṣaṭkṛti 
SA_GV01_rvh1-10u-285	RV_1,014.09a ākīṃ sūryasya rocanād viśvān devāṃ uṣarbudhaḥ /	ākīm sūryasya rocanāt viśvān devān uṣarbudhaḥ 
SA_GV01_rvh1-10u-286	RV_1,014.09c vipro hoteha vakṣati //	vipraḥ hotā iha vakṣati 
SA_GV01_rvh1-10u-287	RV_1,014.10a viśvebhiḥ somyam madhv agna indreṇa vāyunā /	viśvebhiḥ somyam madhu agne indreṇa vāyunā 
SA_GV01_rvh1-10u-288	RV_1,014.10c pibā mitrasya dhāmabhiḥ //	pibā mitrasya dhāmabhiḥ 
SA_GV01_rvh1-10u-289	RV_1,014.11a tvaṃ hotā manurhito 'gne yajñeṣu sīdasi /	tvam hotā manuḥ hitaḥ gne yajñeṣu sīdasi 
SA_GV01_rvh1-10u-290	RV_1,014.11c semaṃ no adhvaraṃ yaja //	sā imam naḥ adhvaram yaja 
SA_GV01_rvh1-10u-291	RV_1,014.12a yukṣvā hy aruṣī rathe harito deva rohitaḥ /	yukṣvā hi aruṣī rathe haritaḥ deva rohitaḥ 
SA_GV01_rvh1-10u-292	RV_1,014.12c tābhir devāṃ ihā vaha //	tābhiḥ devān iha ā vaha 
SA_GV01_rvh1-10u-293	RV_1,015.01a indra somam piba ṛtunā tvā viśantv indavaḥ /	indra somam piba ṛtunā tvā viśantu indavaḥ 
SA_GV01_rvh1-10u-294	RV_1,015.01c matsarāsas tadokasaḥ //	matsarāsaḥ tad okasaḥ 
SA_GV01_rvh1-10u-295	RV_1,015.02a marutaḥ pibata ṛtunā potrād yajñam punītana /	marutaḥ pibata ṛtunā potrāt yajñam punītana 
SA_GV01_rvh1-10u-296	RV_1,015.02c yūyaṃ hi ṣṭhā sudānavaḥ //	yūyam hi stha sudānavaḥ 
SA_GV01_rvh1-10u-297	RV_1,015.03a abhi yajñaṃ gṛṇīhi no gnāvo neṣṭaḥ piba ṛtunā /	abhi yajñam gṛṇīhi naḥ gnāvaḥ na iṣṭar piba ṛtunā 
SA_GV01_rvh1-10u-298	RV_1,015.03c tvaṃ hi ratnadhā asi //	tvam hi ratna dhāḥ asi 
SA_GV01_rvh1-10u-299	RV_1,015.04a agne devāṃ ihā vaha sādayā yoniṣu triṣu /	agne devān iha ā vaha sādaya yoniṣu triṣu 
SA_GV01_rvh1-10u-300	RV_1,015.04c pari bhūṣa piba ṛtunā //	pari bhūṣa piba ṛtunā 
SA_GV01_rvh1-10u-301	RV_1,015.05a brāhmaṇād indra rādhasaḥ pibā somam ṛtūṃr anu /	brāhmaṇāt indra rādhasaḥ piba somam ṛtūṃr anu 
SA_GV01_rvh1-10u-302	RV_1,015.05c taved dhi sakhyam astṛtam //	tava id hi sakhyam astṛtam 
SA_GV01_rvh1-10u-303	RV_1,015.06a yuvaṃ dakṣaṃ dhṛtavrata mitrāvaruṇa dūḷabham /	yuvam dakṣam dhṛta vrata mitrāvaruṇa dūḍabham 
SA_GV01_rvh1-10u-304	RV_1,015.06c ṛtunā yajñam āśāthe //	ṛtunā yajñam āśāthe 
SA_GV01_rvh1-10u-305	RV_1,015.07a draviṇodā draviṇaso grāvahastāso adhvare /	draviṇaḥ dāḥ draviṇasaḥ grāva hastāsaḥ adhvare 
SA_GV01_rvh1-10u-306	RV_1,015.07c yajñeṣu devam īḷate //	yajñeṣu devam īḍate 
SA_GV01_rvh1-10u-307	RV_1,015.08a draviṇodā dadātu no vasūni yāni śṛṇvire /	draviṇaḥ dāḥ dadātu naḥ vasūni yāni śṛṇvire 
SA_GV01_rvh1-10u-308	RV_1,015.08c deveṣu tā vanāmahe //	deveṣu tā vanāmahe 
SA_GV01_rvh1-10u-309	RV_1,015.09a draviṇodāḥ pipīṣati juhota pra ca tiṣṭhata /	draviṇaḥ dāḥ pipīṣati juhota pra ca tiṣṭhata 
SA_GV01_rvh1-10u-310	RV_1,015.09c neṣṭrād ṛtubhir iṣyata //	neṣṭrāt ṛtubhiḥ iṣyata 
SA_GV01_rvh1-10u-311	RV_1,015.10a yat tvā turīyam ṛtubhir draviṇodo yajāmahe /	yat tvā turīyam ṛtubhiḥ draviṇaḥ daḥ yajāmahe 
SA_GV01_rvh1-10u-312	RV_1,015.10c adha smā no dadir bhava //	adha smā naḥ dadiḥ bhava 
SA_GV01_rvh1-10u-313	RV_1,015.11a aśvinā pibatam madhu dīdyagnī śucivratā /	aśvinā pibatam madhu dīdi agnī śuci vratā 
SA_GV01_rvh1-10u-314	RV_1,015.11c ṛtunā yajñavāhasā //	ṛtunā yajña vāhasā 
SA_GV01_rvh1-10u-315	RV_1,015.12a gārhapatyena santya ṛtunā yajñanīr asi /	gārhapatyena santyaḥ ṛtunā yajñanīḥ asi 
SA_GV01_rvh1-10u-316	RV_1,015.12c devān devayate yaja //	devān devayate yaja 
SA_GV01_rvh1-10u-317	RV_1,016.01a ā tvā vahantu harayo vṛṣaṇaṃ somapītaye /	ā tvā vahantu harayaḥ vṛṣaṇam soma pītaye 
SA_GV01_rvh1-10u-318	RV_1,016.01c indra tvā sūracakṣasaḥ //	indra tvā sūra cakṣasaḥ 
SA_GV01_rvh1-10u-319	RV_1,016.02a imā dhānā ghṛtasnuvo harī ihopa vakṣataḥ /	imāḥ dhānāḥ ghṛtasnuvaḥ harī iha upa vakṣataḥ 
SA_GV01_rvh1-10u-320	RV_1,016.02c indraṃ sukhatame rathe //	indram sukhatame rathe 
SA_GV01_rvh1-10u-321	RV_1,016.03a indram prātar havāmaha indram prayaty adhvare /	indram prātar havāmahe indram prayati adhvare 
SA_GV01_rvh1-10u-322	RV_1,016.03c indraṃ somasya pītaye //	indram somasya pītaye 
SA_GV01_rvh1-10u-323	RV_1,016.04a upa naḥ sutam ā gahi haribhir indra keśibhiḥ /	upa naḥ sutam ā gahi haribhiḥ indra keśibhiḥ 
SA_GV01_rvh1-10u-324	RV_1,016.04c sute hi tvā havāmahe //	sute hi tvā havāmahe 
SA_GV01_rvh1-10u-325	RV_1,016.05a semaṃ na stomam ā gahy upedaṃ savanaṃ sutam /	sā imam naḥ stomam ā gahi upa idam savanam sutam 
SA_GV01_rvh1-10u-326	RV_1,016.05c gauro na tṛṣitaḥ piba //	gauraḥ na tṛṣitaḥ piba 
SA_GV01_rvh1-10u-327	RV_1,016.06a ime somāsa indavaḥ sutāso adhi barhiṣi /	ime somāsaḥ indavaḥ sutāsaḥ adhi barhiṣi 
SA_GV01_rvh1-10u-328	RV_1,016.06c tāṃ indra sahase piba //	tām indra sahase piba 
SA_GV01_rvh1-10u-329	RV_1,016.07a ayaṃ te stomo agriyo hṛdispṛg astu śantamaḥ /	ayam te stomaḥ agriyaḥ hṛdispṛś astu śantamaḥ 
SA_GV01_rvh1-10u-330	RV_1,016.07c athā somaṃ sutam piba //	athā somam sutam piba 
SA_GV01_rvh1-10u-331	RV_1,016.08a viśvam it savanaṃ sutam indro madāya gacchati /	viśvam id savanam sutam indraḥ madāya gacchati 
SA_GV01_rvh1-10u-332	RV_1,016.08c vṛtrahā somapītaye //	vṛtrahā soma pītaye 
SA_GV01_rvh1-10u-333	RV_1,016.09a semaṃ naḥ kāmam ā pṛṇa gobhir aśvaiḥ śatakrato /	sa imam naḥ kāmam ā pṛṇa gobhiḥ aśvaiḥ śatakrato 
SA_GV01_rvh1-10u-334	RV_1,016.09c stavāma tvā svādhyaḥ //	stavāma tvā svādhyaḥ 
SA_GV01_rvh1-10u-335	RV_1,017.01a indrāvaruṇayor ahaṃ samrājor ava ā vṛṇe /	indrāvaruṇayoḥ aham samrājoḥ avaḥ ā vṛṇe 
SA_GV01_rvh1-10u-336	RV_1,017.01c tā no mṛḷāta īdṛśe //	tā naḥ mṛḷātaḥ īdṛśe 
SA_GV01_rvh1-10u-337	RV_1,017.02a gantārā hi stho 'vase havaṃ viprasya māvataḥ /	gantārā hi sthaḥ vase havam viprasya māvataḥ 
SA_GV01_rvh1-10u-338	RV_1,017.02c dhartārā carṣaṇīnām //	dhartārā carṣaṇīnām 
SA_GV01_rvh1-10u-339	RV_1,017.03a anukāmaṃ tarpayethām indrāvaruṇa rāya ā /	anukāmam tarpayethām indrāvaruṇa rāyaḥ ā 
SA_GV01_rvh1-10u-340	RV_1,017.03c tā vāṃ nediṣṭham īmahe //	tā vām nediṣṭham īmahe 
SA_GV01_rvh1-10u-341	RV_1,017.04a yuvāku hi śacīnāṃ yuvāku sumatīnām /	yuvāku hi śacīnām yuvāku sumatīnām 
SA_GV01_rvh1-10u-342	RV_1,017.04c bhūyāma vājadāvnām //	bhūyāma vāja dāvnām 
SA_GV01_rvh1-10u-343	RV_1,017.05a indraḥ sahasradāvnāṃ varuṇaḥ śaṃsyānām /	indraḥ sahasra dāvnām varuṇaḥ śaṃsyānām 
SA_GV01_rvh1-10u-344	RV_1,017.05c kratur bhavaty ukthyaḥ //	kratuḥ bhavati ukthyaḥ 
SA_GV01_rvh1-10u-345	RV_1,017.06a tayor id avasā vayaṃ sanema ni ca dhīmahi /	tayoḥ id avasā vayam sanema ni ca dhīmahi 
SA_GV01_rvh1-10u-346	RV_1,017.06c syād uta prarecanam //	syāt uta prarecanam 
SA_GV01_rvh1-10u-347	RV_1,017.07a indrāvaruṇa vām ahaṃ huve citrāya rādhase /	indrāvaruṇa vām aham huve citrāya rādhase 
SA_GV01_rvh1-10u-348	RV_1,017.07c asmān su jigyuṣas kṛtam //	asmān su jigyuṣaḥ kṛtam 
SA_GV01_rvh1-10u-349	RV_1,017.08a indrāvaruṇa nū nu vāṃ siṣāsantīṣu dhīṣv ā /	indrāvaruṇa nu nu vām siṣāsantīṣu dhīṣu ā 
SA_GV01_rvh1-10u-350	RV_1,017.08c asmabhyaṃ śarma yacchatam //	asmabhyam śarma yacchatam 
SA_GV01_rvh1-10u-351	RV_1,017.09a pra vām aśnotu suṣṭutir indrāvaruṇa yāṃ huve /	pra vām aśnotu suṣṭutiḥ indrāvaruṇa yām huve 
SA_GV01_rvh1-10u-352	RV_1,017.09c yām ṛdhāthe sadhastutim //	yām ṛdhāthe sadhastutim 
SA_GV01_rvh1-10u-353	RV_1,018.01a somānaṃ svaraṇaṃ kṛṇuhi brahmaṇas pate /	somānam svaraṇam kṛṇuhi brahmaṇaḥ pate 
SA_GV01_rvh1-10u-354	RV_1,018.01c kakṣīvantaṃ ya auśijaḥ //	kakṣīvantam yaḥ auśijaḥ 
SA_GV01_rvh1-10u-355	RV_1,018.02a yo revān yo amīvahā vasuvit puṣṭivardhanaḥ /	yaḥ revān yaḥ amīva hā vasu vid puṣṭi vardhanaḥ 
SA_GV01_rvh1-10u-356	RV_1,018.02c sa naḥ siṣaktu yas turaḥ //	sa naḥ siṣaktu yaḥ turaḥ 
SA_GV01_rvh1-10u-357	RV_1,018.03a mā naḥ śaṃso araruṣo dhūrtiḥ praṇaṅ martyasya /	mā naḥ śaṃsaḥ a raruṣaḥ dhūrtiḥ praṇak martyasya 
SA_GV01_rvh1-10u-358	RV_1,018.03c rakṣā ṇo brahmaṇas pate //	rakṣa naḥ brahmaṇas pate 
SA_GV01_rvh1-10u-359	RV_1,018.04a sa ghā vīro na riṣyati yam indro brahmaṇas patiḥ /	sa ghā vīraḥ na riṣyati yam indraḥ brahmaṇaḥ patiḥ 
SA_GV01_rvh1-10u-360	RV_1,018.04c somo hinoti martyam //	somaḥ hinoti martyam 
SA_GV01_rvh1-10u-361	RV_1,018.05a tvaṃ tam brahmaṇas pate soma indraś ca martyam /	tvam tam brahmaṇaḥ pate somaḥ indraḥ ca martyam 
SA_GV01_rvh1-10u-362	RV_1,018.05c dakṣiṇā pātv aṃhasaḥ //	dakṣiṇā pātu aṃhasaḥ 
SA_GV01_rvh1-10u-363	RV_1,018.06a sadasas patim adbhutam priyam indrasya kāmyam /	sadasas patim adbhutam priyam indrasya kāmyam 
SA_GV01_rvh1-10u-364	RV_1,018.06c sanim medhām ayāsiṣam //	sanim medhām ayāsiṣam 
SA_GV01_rvh1-10u-365	RV_1,018.07a yasmād ṛte na sidhyati yajño vipaścitaś cana /	yasmāt ṛte na sidhyati yajñaḥ vipaścitaḥ cana 
SA_GV01_rvh1-10u-366	RV_1,018.07c sa dhīnāṃ yogam invati //	sa dhīnām yogam invati 
SA_GV01_rvh1-10u-367	RV_1,018.08a ād ṛdhnoti haviṣkṛtim prāñcaṃ kṛṇoty adhvaram /	āt ṛdhnoti haviṣkṛtim prāñcam kṛṇoti adhvaram 
SA_GV01_rvh1-10u-368	RV_1,018.08c hotrā deveṣu gacchati //	hotrā deveṣu gacchati 
SA_GV01_rvh1-10u-369	RV_1,018.09a narāśaṃsaṃ sudhṛṣṭamam apaśyaṃ saprathastamam /	narāśaṃsam sudhṛṣṭamam apaśyam saprathastamam 
SA_GV01_rvh1-10u-370	RV_1,018.09c divo na sadmamakhasam //	divaḥ na sadmamakhasam 
SA_GV01_rvh1-10u-371	RV_1,019.01a prati tyaṃ cārum adhvaraṃ gopīthāya pra hūyase /	prati tyam cārum adhvaram gopīthāya pra hūyase 
SA_GV01_rvh1-10u-372	RV_1,019.01c marudbhir agna ā gahi //	marudbhiḥ agne ā gahi 
SA_GV01_rvh1-10u-373	RV_1,019.02a nahi devo na martyo mahas tava kratum paraḥ /	nahi devaḥ na martyaḥ mahaḥ tava kratum paraḥ 
SA_GV01_rvh1-10u-374	RV_1,019.02c marudbhir agna ā gahi //	marudbhiḥ agne ā gahi 
SA_GV01_rvh1-10u-375	RV_1,019.03a ye maho rajaso vidur viśve devāso adruhaḥ /	ye mahaḥ rajasaḥ viduḥ viśve devāsaḥ adruhaḥ 
SA_GV01_rvh1-10u-376	RV_1,019.03c marudbhir agna ā gahi //	marudbhiḥ agne ā gahi 
SA_GV01_rvh1-10u-377	RV_1,019.04a ya ugrā arkam ānṛcur anādhṛṣṭāsa ojasā /	ye ugrāḥ arkam ānṛcuḥ anādhṛṣṭāsaḥ ojasā 
SA_GV01_rvh1-10u-378	RV_1,019.04c marudbhir agna ā gahi //	marudbhiḥ agne ā gahi 
SA_GV01_rvh1-10u-379	RV_1,019.05a ye śubhrā ghoravarpasaḥ sukṣatrāso riśādasaḥ /	ye śubhrāḥ ghora varpasaḥ su kṣatrāsaḥ riśādasaḥ 
SA_GV01_rvh1-10u-380	RV_1,019.05c marudbhir agna ā gahi //	marudbhiḥ agne ā gahi 
SA_GV01_rvh1-10u-381	RV_1,019.06a ye nākasyādhi rocane divi devāsa āsate /	ye nākasya adhi rocane divi devāsaḥ āsate 
SA_GV01_rvh1-10u-382	RV_1,019.06c marudbhir agna ā gahi //	marudbhiḥ agne ā gahi 
SA_GV01_rvh1-10u-383	RV_1,019.07a ya īṅkhayanti parvatān tiraḥ samudram arṇavam /	ye īṅkhayanti parvatān tiras samudram arṇavam 
SA_GV01_rvh1-10u-384	RV_1,019.07c marudbhir agna ā gahi //	marudbhiḥ agne ā gahi 
SA_GV01_rvh1-10u-385	RV_1,019.08a ā ye tanvanti raśmibhis tiraḥ samudram ojasā /	ā ye tanvanti raśmibhiḥ tiras samudram ojasā 
SA_GV01_rvh1-10u-386	RV_1,019.08c marudbhir agna ā gahi //	marudbhiḥ agne ā gahi 
SA_GV01_rvh1-10u-387	RV_1,019.09a abhi tvā pūrvapītaye sṛjāmi somyam madhu /	abhi tvā pūrva pītaye sṛjāmi somyam madhu 
SA_GV01_rvh1-10u-388	RV_1,019.09c marudbhir agna ā gahi //	marudbhiḥ agne ā gahi 
SA_GV01_rvh1-10u-389	RV_1,020.01a ayaṃ devāya janmane stomo viprebhir āsayā /	ayam devāya janmane stomaḥ viprebhiḥ āsayā 
SA_GV01_rvh1-10u-390	RV_1,020.01c akāri ratnadhātamaḥ //	akāri ratna dhātamaḥ 
SA_GV01_rvh1-10u-391	RV_1,020.02a ya indrāya vacoyujā tatakṣur manasā harī /	ye indrāya vacaḥ yujā tatakṣuḥ manasā harī 
SA_GV01_rvh1-10u-392	RV_1,020.02c śamībhir yajñam āśata //	śamībhiḥ yajñam āśata 
SA_GV01_rvh1-10u-393	RV_1,020.03a takṣan nāsatyābhyām parijmānaṃ sukhaṃ ratham /	takṣan nāsatyābhyām parijmānam sukham ratham 
SA_GV01_rvh1-10u-394	RV_1,020.03c takṣan dhenuṃ sabardughām //	takṣan dhenum sabardughām 
SA_GV01_rvh1-10u-395	RV_1,020.04a yuvānā pitarā punaḥ satyamantrā ṛjūyavaḥ /	yuvānā pitarā punar satya mantrāḥ ṛjūyavaḥ 
SA_GV01_rvh1-10u-396	RV_1,020.04c ṛbhavo viṣṭy akrata //	ṛbhavaḥ viṣṭī akrata 
SA_GV01_rvh1-10u-397	RV_1,020.05a saṃ vo madāso agmatendreṇa ca marutvatā /	sam vaḥ madāsaḥ agmata indreṇa ca marutvatā 
SA_GV01_rvh1-10u-398	RV_1,020.05c ādityebhiś ca rājabhiḥ //	ādityebhiḥ ca rājabhiḥ 
SA_GV01_rvh1-10u-399	RV_1,020.06a uta tyaṃ camasaṃ navaṃ tvaṣṭur devasya niṣkṛtam /	uta tyam camasam navam tvaṣṭuḥ devasya niṣkṛtam 
SA_GV01_rvh1-10u-400	RV_1,020.06c akarta caturaḥ punaḥ //	akarta caturaḥ punar 
SA_GV01_rvh1-10u-401	RV_1,020.07a te no ratnāni dhattana trir ā sāptāni sunvate /	te naḥ ratnāni dhattana tris ā sāptāni sunvate 
SA_GV01_rvh1-10u-402	RV_1,020.07c ekam-ekaṃ suśastibhiḥ //	ekam ekam su śastibhiḥ 
SA_GV01_rvh1-10u-403	RV_1,020.08a adhārayanta vahnayo 'bhajanta sukṛtyayā /	adhārayanta vahnayaḥ bhajanta su kṛtyayā 
SA_GV01_rvh1-10u-404	RV_1,020.08c bhāgaṃ deveṣu yajñiyam //	bhāgam deveṣu yajñiyam 
SA_GV01_rvh1-10u-405	RV_1,021.01a ihendrāgnī upa hvaye tayor it stomam uśmasi /	iha indra agnī upa hvaye tayoḥ id stomam uśmasi 
SA_GV01_rvh1-10u-406	RV_1,021.01c tā somaṃ somapātamā //	tā somam soma pātamā 
SA_GV01_rvh1-10u-407	RV_1,021.02a tā yajñeṣu pra śaṃsatendrāgnī śumbhatā naraḥ /	tā yajñeṣu pra śaṃsata indra agnī śumbhata naraḥ 
SA_GV01_rvh1-10u-408	RV_1,021.02c tā gāyatreṣu gāyata //	tā gāyatreṣu gāyata 
SA_GV01_rvh1-10u-409	RV_1,021.03a tā mitrasya praśastaya indrāgnī tā havāmahe /	tā mitrasya praśastaye indra agnī tā havāmahe 
SA_GV01_rvh1-10u-410	RV_1,021.03c somapā somapītaye //	soma pā soma pītaye 
SA_GV01_rvh1-10u-411	RV_1,021.04a ugrā santā havāmaha upedaṃ savanaṃ sutam /	ugrā santā havāmahe upa idam savanam sutam 
SA_GV01_rvh1-10u-412	RV_1,021.04c indrāgnī eha gacchatām //	indra agnī ā iha gacchatām 
SA_GV01_rvh1-10u-413	RV_1,021.05a tā mahāntā sadaspatī indrāgnī rakṣa ubjatam /	tā mahāntā sadaspatī indra agnī rakṣaḥ ubjatam 
SA_GV01_rvh1-10u-414	RV_1,021.05c aprajāḥ santv atriṇaḥ //	aprajāḥ santu atriṇaḥ 
SA_GV01_rvh1-10u-415	RV_1,021.06a tena satyena jāgṛtam adhi pracetune pade /	tena satyena jāgṛtam adhi pracetune pade 
SA_GV01_rvh1-10u-416	RV_1,021.06c indrāgnī śarma yacchatam //	indra agnī śarma yacchatam 
SA_GV01_rvh1-10u-417	RV_1,022.01a prātaryujā vi bodhayāśvināv eha gacchatām /	prātar yujā vi bodhaya aśvinau ā iha gacchatām 
SA_GV01_rvh1-10u-418	RV_1,022.01c asya somasya pītaye //	asya somasya pītaye 
SA_GV01_rvh1-10u-419	RV_1,022.02a yā surathā rathītamobhā devā divispṛśā /	yā su rathā rathītamā ubhā devā divispṛśā 
SA_GV01_rvh1-10u-420	RV_1,022.02c aśvinā tā havāmahe //	aśvinā tā havāmahe 
SA_GV01_rvh1-10u-421	RV_1,022.03a yā vāṃ kaśā madhumaty aśvinā sūnṛtāvatī /	yā vām kaśā madhumatī aśvinā sūnṛtāvatī 
SA_GV01_rvh1-10u-422	RV_1,022.03c tayā yajñam mimikṣatam //	tayā yajñam mimikṣatam 
SA_GV01_rvh1-10u-423	RV_1,022.04a nahi vām asti dūrake yatrā rathena gacchathaḥ /	nahi vām asti dūrake yatrā rathena gacchathaḥ 
SA_GV01_rvh1-10u-424	RV_1,022.04c aśvinā somino gṛham //	aśvinā sominaḥ gṛham 
SA_GV01_rvh1-10u-425	RV_1,022.05a hiraṇyapāṇim ūtaye savitāram upa hvaye /	hiraṇya pāṇim ūtaye savitāram upa hvaye 
SA_GV01_rvh1-10u-426	RV_1,022.05c sa cettā devatā padam //	sa cettā devatā padam 
SA_GV01_rvh1-10u-427	RV_1,022.06a apāṃ napātam avase savitāram upa stuhi /	apām napātam avase savitāram upa stuhi 
SA_GV01_rvh1-10u-428	RV_1,022.06c tasya vratāny uśmasi //	tasya vratāni uśmasi 
SA_GV01_rvh1-10u-429	RV_1,022.07a vibhaktāraṃ havāmahe vasoś citrasya rādhasaḥ /	vibhaktāram havāmahe vasoḥ citrasya rādhasaḥ 
SA_GV01_rvh1-10u-430	RV_1,022.07c savitāraṃ nṛcakṣasam //	savitāram nṛ cakṣasam 
SA_GV01_rvh1-10u-431	RV_1,022.08a sakhāya ā ni ṣīdata savitā stomyo nu naḥ /	sakhāyaḥ ā ni sīdata savitā stomyaḥ nu naḥ 
SA_GV01_rvh1-10u-432	RV_1,022.08c dātā rādhāṃsi śumbhati //	dātā rādhāṃsi śumbhati 
SA_GV01_rvh1-10u-433	RV_1,022.09a agne patnīr ihā vaha devānām uśatīr upa /	agne patnīḥ iha ā vaha devānām uśatīḥ upa 
SA_GV01_rvh1-10u-434	RV_1,022.09c tvaṣṭāraṃ somapītaye //	tvaṣṭāram soma pītaye 
SA_GV01_rvh1-10u-435	RV_1,022.10a ā gnā agna ihāvase hotrāṃ yaviṣṭha bhāratīm /	ā gnāḥ agne iha avase hotrām yaviṣṭha bhāratīm 
SA_GV01_rvh1-10u-436	RV_1,022.10c varūtrīṃ dhiṣaṇāṃ vaha //	varūtrīm dhiṣaṇām vaha 
SA_GV01_rvh1-10u-437	RV_1,022.11a abhi no devīr avasā mahaḥ śarmaṇā nṛpatnīḥ /	abhi naḥ devīḥ avasā mahaḥ śarmaṇā nṛ patnīḥ 
SA_GV01_rvh1-10u-438	RV_1,022.11c acchinnapatrāḥ sacantām //	a chinna patrāḥ sacantām 
SA_GV01_rvh1-10u-439	RV_1,022.12a ihendrāṇīm upa hvaye varuṇānīṃ svastaye /	iha indrāṇīm upa hvaye varuṇānīm svastaye 
SA_GV01_rvh1-10u-440	RV_1,022.12c agnāyīṃ somapītaye //	agnāyīm soma pītaye 
SA_GV01_rvh1-10u-441	RV_1,022.13a mahī dyauḥ pṛthivī ca na imaṃ yajñam mimikṣatām /	mahī dyauḥ pṛthivī ca naḥ imam yajñam mimikṣatām 
SA_GV01_rvh1-10u-442	RV_1,022.13c pipṛtāṃ no bharīmabhiḥ //	pipṛtām naḥ bharīmabhiḥ 
SA_GV01_rvh1-10u-443	RV_1,022.14a tayor id ghṛtavat payo viprā rihanti dhītibhiḥ /	tayoḥ id ghṛtavat payaḥ viprāḥ rihanti dhītibhiḥ 
SA_GV01_rvh1-10u-444	RV_1,022.14c gandharvasya dhruve pade //	gandharvasya dhruve pade 
SA_GV01_rvh1-10u-445	RV_1,022.15a syonā pṛthivi bhavānṛkṣarā niveśanī /	syonā pṛthivi bhava anṛkṣarā niveśanī 
SA_GV01_rvh1-10u-446	RV_1,022.15c yacchā naḥ śarma saprathaḥ //	yaccha naḥ śarma saprathaḥ 
SA_GV01_rvh1-10u-447	RV_1,022.16a ato devā avantu no yato viṣṇur vicakrame /	atas devāḥ avantu naḥ yatas viṣṇuḥ vicakrame 
SA_GV01_rvh1-10u-448	RV_1,022.16c pṛthivyāḥ sapta dhāmabhiḥ //	pṛthivyāḥ sapta dhāmabhiḥ 
SA_GV01_rvh1-10u-449	RV_1,022.17a idaṃ viṣṇur vi cakrame tredhā ni dadhe padam /	idam viṣṇuḥ vi cakrame tredhā ni dadhe padam 
SA_GV01_rvh1-10u-450	RV_1,022.17c samūḷham asya pāṃsure //	samūḍham asya pāṃsure 
SA_GV01_rvh1-10u-451	RV_1,022.18a trīṇi padā vi cakrame viṣṇur gopā adābhyaḥ /	trīṇi padā vi cakrame viṣṇuḥ gopāḥ adābhyaḥ 
SA_GV01_rvh1-10u-452	RV_1,022.18c ato dharmāṇi dhārayan //	atas dharmāṇi dhārayan 
SA_GV01_rvh1-10u-453	RV_1,022.19a viṣṇoḥ karmāṇi paśyata yato vratāni paspaśe /	viṣṇoḥ karmāṇi paśyata yatas vratāni paspaśe 
SA_GV01_rvh1-10u-454	RV_1,022.19c indrasya yujyaḥ sakhā //	indrasya yujyaḥ sakhā 
SA_GV01_rvh1-10u-455	RV_1,022.20a tad viṣṇoḥ paramam padaṃ sadā paśyanti sūrayaḥ /	tat viṣṇoḥ paramam padam sadā paśyanti sūrayaḥ 
SA_GV01_rvh1-10u-456	RV_1,022.20c divīva cakṣur ātatam //	divi iva cakṣuḥ ātatam 
SA_GV01_rvh1-10u-457	RV_1,022.21a tad viprāso vipanyavo jāgṛvāṃsaḥ sam indhate /	tat viprāsaḥ vipanyavaḥ jāgṛvāṃsaḥ sam indhate 
SA_GV01_rvh1-10u-458	RV_1,022.21c viṣṇor yat paramam padam //	viṣṇoḥ yat paramam padam 
SA_GV01_rvh1-10u-459	RV_1,023.01a tīvrāḥ somāsa ā gahy āśīrvantaḥ sutā ime /	tīvrāḥ somāsaḥ ā gahi āśīrvantaḥ sutāḥ ime 
SA_GV01_rvh1-10u-460	RV_1,023.01c vāyo tān prasthitān piba //	vāyo tān prasthitān piba 
SA_GV01_rvh1-10u-461	RV_1,023.02a ubhā devā divispṛśendravāyū havāmahe /	ubhā devā divispṛśā indra vāyū havāmahe 
SA_GV01_rvh1-10u-462	RV_1,023.02c asya somasya pītaye //	asya somasya pītaye 
SA_GV01_rvh1-10u-463	RV_1,023.03a indravāyū manojuvā viprā havanta ūtaye /	indra vāyū manaḥ juvā viprāḥ havante ūtaye 
SA_GV01_rvh1-10u-464	RV_1,023.03c sahasrākṣā dhiyas patī //	sahasra akṣā dhiyaḥ patī 
SA_GV01_rvh1-10u-465	RV_1,023.04a mitraṃ vayaṃ havāmahe varuṇaṃ somapītaye /	mitram vayam havāmahe varuṇam soma pītaye 
SA_GV01_rvh1-10u-466	RV_1,023.04c jajñānā pūtadakṣasā //	jajñānā pūta dakṣasā 
SA_GV01_rvh1-10u-467	RV_1,023.05a ṛtena yāv ṛtāvṛdhāv ṛtasya jyotiṣas patī /	ṛtena yau ṛtāvṛdhau ṛtasya jyotiṣaḥ patī 
SA_GV01_rvh1-10u-468	RV_1,023.05c tā mitrāvaruṇā huve //	tā mitrāvaruṇā huve 
SA_GV01_rvh1-10u-469	RV_1,023.06a varuṇaḥ prāvitā bhuvan mitro viśvābhir ūtibhiḥ /	varuṇaḥ prāvitā bhuvat mitraḥ viśvābhiḥ ūtibhiḥ 
SA_GV01_rvh1-10u-470	RV_1,023.06c karatāṃ naḥ surādhasaḥ //	karatām naḥ su rādhasaḥ 
SA_GV01_rvh1-10u-471	RV_1,023.07a marutvantaṃ havāmaha indram ā somapītaye /	marutvantam havāmahe indram ā soma pītaye 
SA_GV01_rvh1-10u-472	RV_1,023.07c sajūr gaṇena tṛmpatu //	sajūs gaṇena tṛmpatu 
SA_GV01_rvh1-10u-473	RV_1,023.08a indrajyeṣṭhā marudgaṇā devāsaḥ pūṣarātayaḥ /	indra jyeṣṭhāḥ marut gaṇāḥ devāsaḥ pūṣa rātayaḥ 
SA_GV01_rvh1-10u-474	RV_1,023.08c viśve mama śrutā havam //	viśve mama śruta havam 
SA_GV01_rvh1-10u-475	RV_1,023.09a hata vṛtraṃ sudānava indreṇa sahasā yujā /	hata vṛtram sudānavaḥ indreṇa sahasā yujā 
SA_GV01_rvh1-10u-476	RV_1,023.09c mā no duḥśaṃsa īśata //	mā naḥ duḥśaṃsaḥ īśata 
SA_GV01_rvh1-10u-477	RV_1,023.10a viśvān devān havāmahe marutaḥ somapītaye /	viśvān devān havāmahe marutaḥ soma pītaye 
SA_GV01_rvh1-10u-478	RV_1,023.10c ugrā hi pṛśnimātaraḥ //	ugrāḥ hi pṛśni mātaraḥ 
SA_GV01_rvh1-10u-479	RV_1,023.11a jayatām iva tanyatur marutām eti dhṛṣṇuyā /	jayatām iva tanyatuḥ marutām eti dhṛṣṇuyā 
SA_GV01_rvh1-10u-480	RV_1,023.11c yac chubhaṃ yāthanā naraḥ //	yat śubham yāthana naraḥ 
SA_GV01_rvh1-10u-481	RV_1,023.12a haskārād vidyutas pary ato jātā avantu naḥ /	haskārāt vidyutaḥ pari atas jātāḥ avantu naḥ 
SA_GV01_rvh1-10u-482	RV_1,023.12c maruto mṛḷayantu naḥ //	marutaḥ mṛḍayantu naḥ 
SA_GV01_rvh1-10u-483	RV_1,023.13a ā pūṣañ citrabarhiṣam āghṛṇe dharuṇaṃ divaḥ /	ā pūṣam citra barhiṣam āghṛṇe dharuṇam divaḥ 
SA_GV01_rvh1-10u-484	RV_1,023.13c ājā naṣṭaṃ yathā paśum //	ājā naṣṭam yathā paśum 
SA_GV01_rvh1-10u-485	RV_1,023.14a pūṣā rājānam āghṛṇir apagūḷhaṃ guhā hitam /	pūṣā rājānam āghṛṇiḥ apagūḍham guhā hitam 
SA_GV01_rvh1-10u-486	RV_1,023.14c avindac citrabarhiṣam //	avindat citrabarhiṣam 
SA_GV01_rvh1-10u-487	RV_1,023.15a uto sa mahyam indubhiḥ ṣaḍ yuktāṃ anuseṣidhat /	uta u sa mahyam indubhiḥ ṣaṣ yuktām anuseṣidhat 
SA_GV01_rvh1-10u-488	RV_1,023.15c gobhir yavaṃ na carkṛṣat //	gobhiḥ yavam na carkṛṣat 
SA_GV01_rvh1-10u-489	RV_1,023.16a ambayo yanty adhvabhir jāmayo adhvarīyatām /	ambayaḥ yanti adhvabhiḥ jāmayaḥ adhvarīyatām 
SA_GV01_rvh1-10u-490	RV_1,023.16c pṛñcatīr madhunā payaḥ //	pṛñcatīḥ madhunā payaḥ 
SA_GV01_rvh1-10u-491	RV_1,023.17a amūr yā upa sūrye yābhir vā sūryaḥ saha /	amūḥ yāḥ upa sūrye yābhiḥ vā sūryaḥ saha 
SA_GV01_rvh1-10u-492	RV_1,023.17c tā no hinvantv adhvaram //	tāḥ naḥ hinvantu adhvaram 
SA_GV01_rvh1-10u-493	RV_1,023.18a apo devīr upa hvaye yatra gāvaḥ pibanti naḥ /	apaḥ devīḥ upa hvaye yatra gāvaḥ pibanti naḥ 
SA_GV01_rvh1-10u-494	RV_1,023.18c sindhubhyaḥ kartvaṃ haviḥ //	sindhubhyaḥ kartvam haviḥ 
SA_GV01_rvh1-10u-495	RV_1,023.19a apsv antar amṛtam apsu bheṣajam apām uta praśastaye /	apsu antar amṛtam apsu bheṣajam apām uta praśastaye 
SA_GV01_rvh1-10u-496	RV_1,023.19c devā bhavata vājinaḥ //	devāḥ bhavata vājinaḥ 
SA_GV01_rvh1-10u-497	RV_1,023.20a apsu me somo abravīd antar viśvāni bheṣajā /	apsu me somaḥ abravīt antar viśvāni bheṣajā 
SA_GV01_rvh1-10u-498	RV_1,023.20c agniṃ ca viśvaśambhuvam āpaś ca viśvabheṣajīḥ //	agnim ca viśva śambhuvam āpaḥ ca viśva bheṣajīḥ 
SA_GV01_rvh1-10u-499	RV_1,023.21a āpaḥ pṛṇīta bheṣajaṃ varūthaṃ tanve mama /	āpaḥ pṛṇīta bheṣajam varūtham tanve mama 
SA_GV01_rvh1-10u-500	RV_1,023.21c jyok ca sūryaṃ dṛśe //	jyok ca sūryam dṛśe 
SA_GV01_rvh1-10u-501	RV_1,023.22a idam āpaḥ pra vahata yat kiṃ ca duritam mayi /	idam āpaḥ pra vahata yat kim ca duritam mayi 
SA_GV01_rvh1-10u-502	RV_1,023.22c yad vāham abhidudroha yad vā śepa utānṛtam //	yat vā aham abhidudroha yat vā śepe uta anṛtam 
SA_GV01_rvh1-10u-503	RV_1,023.23a āpo adyānv acāriṣaṃ rasena sam agasmahi /	āpaḥ adya anu acāriṣam rasena sam agasmahi 
SA_GV01_rvh1-10u-504	RV_1,023.23c payasvān agna ā gahi tam mā saṃ sṛja varcasā //	payasvān agne ā gahi tam mā sam sṛja varcasā 
SA_GV01_rvh1-10u-505	RV_1,023.24a sam māgne varcasā sṛja sam prajayā sam āyuṣā /	sam mā agne varcasā sṛja sam prajayā sam āyuṣā 
SA_GV01_rvh1-10u-506	RV_1,023.24c vidyur me asya devā indro vidyāt saha ṛṣibhiḥ //	vidyuḥ me asya devāḥ indraḥ vidyāt saha ṛṣibhiḥ 
SA_GV01_rvh1-10u-507	RV_1,024.01a kasya nūnaṃ katamasyāmṛtānām manāmahe cāru devasya nāma /	kasya nūnam katamasya amṛtānām manāmahe cāru devasya nāma 
SA_GV01_rvh1-10u-508	RV_1,024.01c ko no mahyā aditaye punar dāt pitaraṃ ca dṛśeyam mātaraṃ ca //	kaḥ naḥ mahyai aditaye punar dāt pitaram ca dṛśeyam mātaram ca 
SA_GV01_rvh1-10u-509	RV_1,024.02a agner vayam prathamasyāmṛtānām manāmahe cāru devasya nāma /	agneḥ vayam prathamasya amṛtānām manāmahe cāru devasya nāma 
SA_GV01_rvh1-10u-510	RV_1,024.02c sa no mahyā aditaye punar dāt pitaraṃ ca dṛśeyam mātaraṃ ca //	sa naḥ mahyai aditaye punar dāt pitaram ca dṛśeyam mātaram ca 
SA_GV01_rvh1-10u-511	RV_1,024.03a abhi tvā deva savitar īśānaṃ vāryāṇām /	abhi tvā deva savitar īśānam vāryāṇām 
SA_GV01_rvh1-10u-512	RV_1,024.03c sadāvan bhāgam īmahe //	sadā avan bhāgam īmahe 
SA_GV01_rvh1-10u-513	RV_1,024.04a yaś cid dhi ta itthā bhagaḥ śaśamānaḥ purā nidaḥ /	yaḥ cit hi te itthā bhagaḥ śaśamānaḥ purā nidaḥ 
SA_GV01_rvh1-10u-514	RV_1,024.04c adveṣo hastayor dadhe //	a dveṣaḥ hastayoḥ dadhe 
SA_GV01_rvh1-10u-515	RV_1,024.05a bhagabhaktasya te vayam ud aśema tavāvasā /	bhaga bhaktasya te vayam ud aśema tava avasā 
SA_GV01_rvh1-10u-516	RV_1,024.05c mūrdhānaṃ rāya ārabhe //	mūrdhānam rāyaḥ ārabhe 
SA_GV01_rvh1-10u-517	RV_1,024.06a nahi te kṣatraṃ na saho na manyuṃ vayaś canāmī patayanta āpuḥ /	nahi te kṣatram na sahaḥ na manyum vayaḥ cana amī patayantaḥ āpuḥ 
SA_GV01_rvh1-10u-518	RV_1,024.06c nemā āpo animiṣaṃ carantīr na ye vātasya praminanty abhvam //	na imāḥ āpaḥ animiṣam carantīḥ na ye vātasya praminanti abhvam 
SA_GV01_rvh1-10u-519	RV_1,024.07a abudhne rājā varuṇo vanasyordhvaṃ stūpaṃ dadate pūtadakṣaḥ /	abudhne rājā varuṇaḥ vanasya ūrdhvam stūpam dadate pūta dakṣaḥ 
SA_GV01_rvh1-10u-520	RV_1,024.07c nīcīnā sthur upari budhna eṣām asme antar nihitāḥ ketavaḥ syuḥ //	nīcīnā sthuḥ upari budhne eṣām asme antar nihitāḥ ketavaḥ syuḥ 
SA_GV01_rvh1-10u-521	RV_1,024.08a uruṃ hi rājā varuṇaś cakāra sūryāya panthām anvetavā u /	urum hi rājā varuṇaḥ cakāra sūryāya panthām anvetavai u 
SA_GV01_rvh1-10u-522	RV_1,024.08c apade pādā pratidhātave 'kar utāpavaktā hṛdayāvidhaś cit //	a pade pādā pratidhātave kaḥ uta apavaktā hṛdayāvidhaḥ cit 
SA_GV01_rvh1-10u-523	RV_1,024.09a śataṃ te rājan bhiṣajaḥ sahasram urvī gabhīrā sumatiṣ ṭe astu /	śatam te rājan bhiṣajaḥ sahasram urvī gabhīrā sumatiḥ ṭe astu 
SA_GV01_rvh1-10u-524	RV_1,024.09c bādhasva dūre nirṛtim parācaiḥ kṛtaṃ cid enaḥ pra mumugdhy asmat //	bādhasva dūre nirṛtim parācais kṛtam cit enaḥ pra mumugdhi asmat 
SA_GV01_rvh1-10u-525	RV_1,024.10a amī ya ṛkṣā nihitāsa uccā naktaṃ dadṛśre kuha cid diveyuḥ /	amī ye ṛkṣāḥ nihitāsaḥ uccā naktam dadṛśre kuha cit divā īyuḥ 
SA_GV01_rvh1-10u-526	RV_1,024.10c adabdhāni varuṇasya vratāni vicākaśac candramā naktam eti //	adabdhāni varuṇasya vratāni vicākaśat candramāḥ naktam eti 
SA_GV01_rvh1-10u-527	RV_1,024.11a tat tvā yāmi brahmaṇā vandamānas tad ā śāste yajamāno havirbhiḥ /	tat tvā yāmi brahmaṇā vandamānaḥ tat ā śāste yajamānaḥ havirbhiḥ 
SA_GV01_rvh1-10u-528	RV_1,024.11c aheḷamāno varuṇeha bodhy uruśaṃsa mā na āyuḥ pra moṣīḥ //	a heḍamānaḥ varuṇa iha bodhi uru śaṃsa mā naḥ āyuḥ pra moṣīḥ 
SA_GV01_rvh1-10u-529	RV_1,024.12a tad in naktaṃ tad divā mahyam āhus tad ayaṃ keto hṛda ā vi caṣṭe /	tat id naktam tat divā mahyam āhuḥ tat ayam ketaḥ hṛdaḥ ā vi caṣṭe 
SA_GV01_rvh1-10u-530	RV_1,024.12c śunaḥśepo yam ahvad gṛbhītaḥ so asmān rājā varuṇo mumoktu //	śunaḥśepaḥ yam ahvat gṛbhītaḥ saḥ asmān rājā varuṇaḥ mumoktu 
SA_GV01_rvh1-10u-531	RV_1,024.13a śunaḥśepo hy ahvad gṛbhītas triṣv ādityaṃ drupadeṣu baddhaḥ /	śunaḥśepaḥ hi ahvat gṛbhītaḥ triṣu ādityam dru padeṣu baddhaḥ 
SA_GV01_rvh1-10u-532	RV_1,024.13c avainaṃ rājā varuṇaḥ sasṛjyād vidvāṃ adabdho vi mumoktu pāśān //	ava enam rājā varuṇaḥ sasṛjyāt vidvān adabdhaḥ vi mumoktu pāśān 
SA_GV01_rvh1-10u-533	RV_1,024.14a ava te heḷo varuṇa namobhir ava yajñebhir īmahe havirbhiḥ /	ava te heḍaḥ varuṇa namobhiḥ ava yajñebhiḥ īmahe havirbhiḥ 
SA_GV01_rvh1-10u-534	RV_1,024.14c kṣayann asmabhyam asura pracetā rājann enāṃsi śiśrathaḥ kṛtāni //	kṣayan asmabhyam asura pracetāḥ rājan enāṃsi śiśrathaḥ kṛtāni 
SA_GV01_rvh1-10u-535	RV_1,024.15a ud uttamaṃ varuṇa pāśam asmad avādhamaṃ vi madhyamaṃ śrathāya /	ud uttamam varuṇa pāśam asmat ava adhamam vi madhyamam śrathāya 
SA_GV01_rvh1-10u-536	RV_1,024.15c athā vayam āditya vrate tavānāgaso aditaye syāma //	atha vayam āditya vrate tava anāgasaḥ aditaye syāma 
SA_GV01_rvh1-10u-537	RV_1,025.01a yac cid dhi te viśo yathā pra deva varuṇa vratam /	yat cit hi te viśaḥ yathā pra deva varuṇa vratam 
SA_GV01_rvh1-10u-538	RV_1,025.01c minīmasi dyavi-dyavi //	minīmasi dyavi dyavi 
SA_GV01_rvh1-10u-539	RV_1,025.02a mā no vadhāya hatnave jihīḷānasya rīradhaḥ /	mā naḥ vadhāya hatnave jihīḍānasya rīradhaḥ 
SA_GV01_rvh1-10u-540	RV_1,025.02c mā hṛṇānasya manyave //	mā hṛṇānasya manyave 
SA_GV01_rvh1-10u-541	RV_1,025.03a vi mṛḷīkāya te mano rathīr aśvaṃ na saṃditam /	vi mṛḷīkāya te manaḥ rathīḥ aśvam na saṃditam 
SA_GV01_rvh1-10u-542	RV_1,025.03c gīrbhir varuṇa sīmahi //	gīrbhiḥ varuṇa sīmahi 
SA_GV01_rvh1-10u-543	RV_1,025.04a parā hi me vimanyavaḥ patanti vasyaiṣṭaye /	parā hi me vimanyavaḥ patanti vasyaiṣṭaye 
SA_GV01_rvh1-10u-544	RV_1,025.04c vayo na vasatīr upa //	vayaḥ na vasatīḥ upa 
SA_GV01_rvh1-10u-545	RV_1,025.05a kadā kṣatraśriyaṃ naram ā varuṇaṃ karāmahe /	kadā kṣatra śriyam naram ā varuṇam karāmahe 
SA_GV01_rvh1-10u-546	RV_1,025.05c mṛḷīkāyorucakṣasam //	mṛḷīkāya uru cakṣasam 
SA_GV01_rvh1-10u-547	RV_1,025.06a tad it samānam āśāte venantā na pra yucchataḥ /	tat id samānam āśāte venantā na pra yucchataḥ 
SA_GV01_rvh1-10u-548	RV_1,025.06c dhṛtavratāya dāśuṣe //	dhṛta vratāya dāśuṣe 
SA_GV01_rvh1-10u-549	RV_1,025.07a vedā yo vīnām padam antarikṣeṇa patatām /	vedā yaḥ vīnām padam antarikṣeṇa patatām 
SA_GV01_rvh1-10u-550	RV_1,025.07c veda nāvaḥ samudriyaḥ //	veda nāvaḥ samudriyaḥ 
SA_GV01_rvh1-10u-551	RV_1,025.08a veda māso dhṛtavrato dvādaśa prajāvataḥ /	veda māsaḥ dhṛta vrataḥ dvādaśa prajāvataḥ 
SA_GV01_rvh1-10u-552	RV_1,025.08c vedā ya upajāyate //	vedā yaḥ upajāyate 
SA_GV01_rvh1-10u-553	RV_1,025.09a veda vātasya vartanim uror ṛṣvasya bṛhataḥ /	veda vātasya vartanim uroḥ ṛṣvasya bṛhataḥ 
SA_GV01_rvh1-10u-554	RV_1,025.09c vedā ye adhyāsate //	vedā ye adhyāsate 
SA_GV01_rvh1-10u-555	RV_1,025.10a ni ṣasāda dhṛtavrato varuṇaḥ pastyāsv ā /	ni ṣasāda dhṛta vrataḥ varuṇaḥ pastyāsu ā 
SA_GV01_rvh1-10u-556	RV_1,025.10c sāmrājyāya sukratuḥ //	sāmrājyāya sukratuḥ 
SA_GV01_rvh1-10u-557	RV_1,025.11a ato viśvāny adbhutā cikitvāṃ abhi paśyati /	atas viśvāni adbhutā cikitvān abhi paśyati 
SA_GV01_rvh1-10u-558	RV_1,025.11c kṛtāni yā ca kartvā //	kṛtāni yā ca kartvā 
SA_GV01_rvh1-10u-559	RV_1,025.12a sa no viśvāhā sukratur ādityaḥ supathā karat /	sa naḥ viśvāhā su kratuḥ ādityaḥ su pathā karat 
SA_GV01_rvh1-10u-560	RV_1,025.12c pra ṇa āyūṃṣi tāriṣat //	pra naḥ āyūṃṣi tāriṣat 
SA_GV01_rvh1-10u-561	RV_1,025.13a bibhrad drāpiṃ hiraṇyayaṃ varuṇo vasta nirṇijam /	bibhrat drāpim hiraṇyayam varuṇaḥ vasta nirṇijam 
SA_GV01_rvh1-10u-562	RV_1,025.13c pari spaśo ni ṣedire //	pari spaśaḥ ni sedire 
SA_GV01_rvh1-10u-563	RV_1,025.14a na yaṃ dipsanti dipsavo na druhvāṇo janānām /	na yam dipsanti dipsavaḥ na druhvāṇaḥ janānām 
SA_GV01_rvh1-10u-564	RV_1,025.14c na devam abhimātayaḥ //	na devam abhimātayaḥ 
SA_GV01_rvh1-10u-565	RV_1,025.15a uta yo mānuṣeṣv ā yaśaś cakre asāmy ā /	uta yaḥ mānuṣeṣu ā yaśaḥ cakre asāmi ā 
SA_GV01_rvh1-10u-566	RV_1,025.15c asmākam udareṣv ā //	asmākam udareṣu ā 
SA_GV01_rvh1-10u-567	RV_1,025.16a parā me yanti dhītayo gāvo na gavyūtīr anu /	parā me yanti dhītayaḥ gāvaḥ na gavyūtīḥ anu 
SA_GV01_rvh1-10u-568	RV_1,025.16c icchantīr urucakṣasam //	icchantīḥ uru cakṣasam 
SA_GV01_rvh1-10u-569	RV_1,025.17a saṃ nu vocāvahai punar yato me madhv ābhṛtam /	sam nu vocāvahai punar yatas me madhu ābhṛtam 
SA_GV01_rvh1-10u-570	RV_1,025.17c hoteva kṣadase priyam //	hotā iva kṣadase priyam 
SA_GV01_rvh1-10u-571	RV_1,025.18a darśaṃ nu viśvadarśataṃ darśaṃ ratham adhi kṣami /	darśam nu viśva darśatam darśam ratham adhi kṣami 
SA_GV01_rvh1-10u-572	RV_1,025.18c etā juṣata me giraḥ //	etāḥ juṣata me giraḥ 
SA_GV01_rvh1-10u-573	RV_1,025.19a imam me varuṇa śrudhī havam adyā ca mṛḷaya /	imam me varuṇa śrudhi havam adyā ca mṛḍaya 
SA_GV01_rvh1-10u-574	RV_1,025.19c tvām avasyur ā cake //	tvām avasyuḥ ā cake 
SA_GV01_rvh1-10u-575	RV_1,025.20a tvaṃ viśvasya medhira divaś ca gmaś ca rājasi /	tvam viśvasya medhira divaḥ ca gmaḥ ca rājasi 
SA_GV01_rvh1-10u-576	RV_1,025.20c sa yāmani prati śrudhi //	sa yāmani prati śrudhi 
SA_GV01_rvh1-10u-577	RV_1,025.21a ud uttamam mumugdhi no vi pāśam madhyamaṃ cṛta /	ud uttamam mumugdhi naḥ vi pāśam madhyamam cṛta 
SA_GV01_rvh1-10u-578	RV_1,025.21c avādhamāni jīvase //	ava adhamāni jīvase 
SA_GV01_rvh1-10u-579	RV_1,026.01a vasiṣvā hi miyedhya vastrāṇy ūrjām pate /	vasiṣva hi miyedhya vastrāṇi ūrjām pate 
SA_GV01_rvh1-10u-580	RV_1,026.01c semaṃ no adhvaraṃ yaja //	sā imam naḥ adhvaram yaja 
SA_GV01_rvh1-10u-581	RV_1,026.02a ni no hotā vareṇyaḥ sadā yaviṣṭha manmabhiḥ /	ni naḥ hotā vareṇyaḥ sadā yaviṣṭha manmabhiḥ 
SA_GV01_rvh1-10u-582	RV_1,026.02c agne divitmatā vacaḥ //	agne divitmatā vacaḥ 
SA_GV01_rvh1-10u-583	RV_1,026.03a ā hi ṣmā sūnave pitāpir yajaty āpaye /	ā hi sma sūnave pitā āpiḥ yajati āpaye 
SA_GV01_rvh1-10u-584	RV_1,026.03c sakhā sakhye vareṇyaḥ //	sakhā sakhye vareṇyaḥ 
SA_GV01_rvh1-10u-585	RV_1,026.04a ā no barhī riśādaso varuṇo mitro aryamā /	ā naḥ barhīḥ riśādasaḥ varuṇaḥ mitraḥ aryamā 
SA_GV01_rvh1-10u-586	RV_1,026.04c sīdantu manuṣo yathā //	sīdantu manuṣaḥ yathā 
SA_GV01_rvh1-10u-587	RV_1,026.05a pūrvya hotar asya no mandasva sakhyasya ca /	pūrvya hotar asya naḥ mandasva sakhyasya ca 
SA_GV01_rvh1-10u-588	RV_1,026.05c imā u ṣu śrudhī giraḥ //	imāḥ u su śrudhi giraḥ 
SA_GV01_rvh1-10u-589	RV_1,026.06a yac cid dhi śaśvatā tanā devaṃ-devaṃ yajāmahe /	yat cit hi śaśvatā tanā devaṃdevam yajāmahe 
SA_GV01_rvh1-10u-590	RV_1,026.06c tve id dhūyate haviḥ //	tve id dhūyate haviḥ 
SA_GV01_rvh1-10u-591	RV_1,026.07a priyo no astu viśpatir hotā mandro vareṇyaḥ /	priyaḥ naḥ astu viśpatiḥ hotā mandraḥ vareṇyaḥ 
SA_GV01_rvh1-10u-592	RV_1,026.07c priyāḥ svagnayo vayam //	priyāḥ su agnayaḥ vayam 
SA_GV01_rvh1-10u-593	RV_1,026.08a svagnayo hi vāryaṃ devāso dadhire ca naḥ /	su agnayaḥ hi vāryam devāsaḥ dadhire ca naḥ 
SA_GV01_rvh1-10u-594	RV_1,026.08c svagnayo manāmahe //	su agnayaḥ manāmahe 
SA_GV01_rvh1-10u-595	RV_1,026.09a athā na ubhayeṣām amṛta martyānām /	athā naḥ ubhayeṣām amṛta martyānām 
SA_GV01_rvh1-10u-596	RV_1,026.09c mithaḥ santu praśastayaḥ //	mithas santu praśastayaḥ 
SA_GV01_rvh1-10u-597	RV_1,026.10a viśvebhir agne agnibhir imaṃ yajñam idaṃ vacaḥ /	viśvebhiḥ agne agnibhiḥ imam yajñam idam vacaḥ 
SA_GV01_rvh1-10u-598	RV_1,026.10c cano dhāḥ sahaso yaho //	canaḥ dhāḥ sahasaḥ yaho 
SA_GV01_rvh1-10u-599	RV_1,027.01a aśvaṃ na tvā vāravantaṃ vandadhyā agniṃ namobhiḥ /	aśvam na tvā vāravantam vandadhyāḥ agnim namobhiḥ 
SA_GV01_rvh1-10u-600	RV_1,027.01c samrājantam adhvarāṇām //	samrājantam adhvarāṇām 
SA_GV01_rvh1-10u-601	RV_1,027.02a sa ghā naḥ sūnuḥ śavasā pṛthupragāmā suśevaḥ /	sa ghā naḥ sūnuḥ śavasā pṛthu pragāmā su śevaḥ 
SA_GV01_rvh1-10u-602	RV_1,027.02c mīḍhvāṃ asmākam babhūyāt //	mīḍhvām asmākam babhūyāt 
SA_GV01_rvh1-10u-603	RV_1,027.03a sa no dūrāc cāsāc ca ni martyād aghāyoḥ /	sa naḥ dūrāt ca āsāt ca ni martyāt aghāyoḥ 
SA_GV01_rvh1-10u-604	RV_1,027.03c pāhi sadam id viśvāyuḥ //	pāhi sadam id viśvāyuḥ 
SA_GV01_rvh1-10u-605	RV_1,027.04a imam ū ṣu tvam asmākaṃ saniṃ gāyatraṃ navyāṃsam /	imam u su tvam asmākam sanim gāyatram navyāṃsam 
SA_GV01_rvh1-10u-606	RV_1,027.04c agne deveṣu pra vocaḥ //	agne deveṣu pra vocaḥ 
SA_GV01_rvh1-10u-607	RV_1,027.05a ā no bhaja parameṣv ā vājeṣu madhyameṣu /	ā naḥ bhaja parameṣu ā vājeṣu madhyameṣu 
SA_GV01_rvh1-10u-608	RV_1,027.05c śikṣā vasvo antamasya //	śikṣa vasvaḥ antamasya 
SA_GV01_rvh1-10u-609	RV_1,027.06a vibhaktāsi citrabhāno sindhor ūrmā upāka ā /	vibhaktā asi citrabhāno sindhoḥ ūrmau upāke ā 
SA_GV01_rvh1-10u-610	RV_1,027.06c sadyo dāśuṣe kṣarasi //	sadyas dāśuṣe kṣarasi 
SA_GV01_rvh1-10u-611	RV_1,027.07a yam agne pṛtsu martyam avā vājeṣu yaṃ junāḥ /	yam agne pṛtsu martyam avāḥ vājeṣu yam junāḥ 
SA_GV01_rvh1-10u-612	RV_1,027.07c sa yantā śaśvatīr iṣaḥ //	sa yantā śaśvatīḥ iṣaḥ 
SA_GV01_rvh1-10u-613	RV_1,027.08a nakir asya sahantya paryetā kayasya cit /	nakir asya sahantya paryetā kayasya cit 
SA_GV01_rvh1-10u-614	RV_1,027.08c vājo asti śravāyyaḥ //	vājaḥ asti śravāyyaḥ 
SA_GV01_rvh1-10u-615	RV_1,027.09a sa vājaṃ viśvacarṣaṇir arvadbhir astu tarutā /	sa vājam viśvacarṣaṇiḥ arvadbhiḥ astu tarutā 
SA_GV01_rvh1-10u-616	RV_1,027.09c viprebhir astu sanitā //	viprebhiḥ astu sanitā 
SA_GV01_rvh1-10u-617	RV_1,027.10a jarābodha tad viviḍḍhi viśe-viśe yajñiyāya /	jarā bodha tat viviḍḍhi viśeviśe yajñiyāya 
SA_GV01_rvh1-10u-618	RV_1,027.10c stomaṃ rudrāya dṛśīkam //	stomam rudrāya dṛśīkam 
SA_GV01_rvh1-10u-619	RV_1,027.11a sa no mahāṃ animāno dhūmaketuḥ puruścandraḥ /	sa naḥ mahān animānaḥ dhūma ketuḥ puru ścandraḥ 
SA_GV01_rvh1-10u-620	RV_1,027.11c dhiye vājāya hinvatu //	dhiye vājāya hinvatu 
SA_GV01_rvh1-10u-621	RV_1,027.12a sa revāṃ iva viśpatir daivyaḥ ketuḥ śṛṇotu naḥ /	sa revān iva viśpatiḥ daivyaḥ ketuḥ śṛṇotu naḥ 
SA_GV01_rvh1-10u-622	RV_1,027.12c ukthair agnir bṛhadbhānuḥ //	ukthaiḥ agniḥ bṛhadbhānuḥ 
SA_GV01_rvh1-10u-623	RV_1,027.13a namo mahadbhyo namo arbhakebhyo namo yuvabhyo nama āśinebhyaḥ /	namaḥ mahadbhyaḥ namaḥ arbhakebhyaḥ namaḥ yuvabhyaḥ namaḥ āśinebhyaḥ 
SA_GV01_rvh1-10u-624	RV_1,027.13c yajāma devān yadi śaknavāma mā jyāyasaḥ śaṃsam ā vṛkṣi devāḥ //	yajāma devān yadi śaknavāma mā jyāyasaḥ śaṃsam ā vṛkṣi devāḥ 
SA_GV01_rvh1-10u-625	RV_1,028.01a yatra grāvā pṛthubudhna ūrdhvo bhavati sotave /	yatra grāvā pṛthu budhnaḥ ūrdhvaḥ bhavati sotave 
SA_GV01_rvh1-10u-626	RV_1,028.01c ulūkhalasutānām aved v indra jalgulaḥ //	ulūkhala sutānām avet u indra jalgulaḥ 
SA_GV01_rvh1-10u-627	RV_1,028.02a yatra dvāv iva jaghanādhiṣavaṇyā kṛtā /	yatra dvau iva jaghanā adhiṣavaṇyā kṛtā 
SA_GV01_rvh1-10u-628	RV_1,028.02c ulūkhalasutānām aved v indra jalgulaḥ //	ulūkhala sutānām avet u indra jalgulaḥ 
SA_GV01_rvh1-10u-629	RV_1,028.03a yatra nāry apacyavam upacyavaṃ ca śikṣate /	yatra nārī apacyavam upacyavam ca śikṣate 
SA_GV01_rvh1-10u-630	RV_1,028.03c ulūkhalasutānām aved v indra jalgulaḥ //	ulūkhala sutānām avet u indra jalgulaḥ 
SA_GV01_rvh1-10u-631	RV_1,028.04a yatra manthāṃ vibadhnate raśmīn yamitavā iva /	yatra manthām vibadhnate raśmīn yamitavai iva 
SA_GV01_rvh1-10u-632	RV_1,028.04c ulūkhalasutānām aved v indra jalgulaḥ //	ulūkhala sutānām avet u indra jalgulaḥ 
SA_GV01_rvh1-10u-633	RV_1,028.05a yac cid dhi tvaṃ gṛhe-gṛha ulūkhalaka yujyase /	yat cit hi tvam gṛhe gṛhe ulūkhalaka yujyase 
SA_GV01_rvh1-10u-634	RV_1,028.05c iha dyumattamaṃ vada jayatām iva dundubhiḥ //	iha dyumattamam vada jayatām iva dundubhiḥ 
SA_GV01_rvh1-10u-635	RV_1,028.06a uta sma te vanaspate vāto vi vāty agram it /	uta sma te vanaspate vātaḥ vi vāti agram id 
SA_GV01_rvh1-10u-636	RV_1,028.06c atho indrāya pātave sunu somam ulūkhala //	atho indrāya pātave sunu somam ulūkhala 
SA_GV01_rvh1-10u-637	RV_1,028.07a āyajī vājasātamā tā hy uccā vijarbhṛtaḥ /	āyajī vāja sātamā tā hi uccā vijarbhṛtaḥ 
SA_GV01_rvh1-10u-638	RV_1,028.07c harī ivāndhāṃsi bapsatā //	harī iva andhāṃsi bapsatā 
SA_GV01_rvh1-10u-639	RV_1,028.08a tā no adya vanaspatī ṛṣvāv ṛṣvebhiḥ sotṛbhiḥ /	tā naḥ adya vanaspatī ṛṣvau ṛṣvebhiḥ sotṛbhiḥ 
SA_GV01_rvh1-10u-640	RV_1,028.08c indrāya madhumat sutam //	indrāya madhumat sutam 
SA_GV01_rvh1-10u-641	RV_1,028.09a uc chiṣṭaṃ camvor bhara somam pavitra ā sṛja /	ud śiṣṭam camvoḥ bhara somam pavitre ā sṛja 
SA_GV01_rvh1-10u-642	RV_1,028.09c ni dhehi gor adhi tvaci //	ni dhehi goḥ adhi tvaci 
SA_GV01_rvh1-10u-643	RV_1,029.01a yac cid dhi satya somapā anāśastā iva smasi /	yat cit hi satya soma pāḥ anāśastāḥ iva smasi 
SA_GV01_rvh1-10u-644	RV_1,029.01c ā tū na indra śaṃsaya goṣv aśveṣu śubhriṣu sahasreṣu tuvīmagha //	ā tū naḥ indra śaṃsaya goṣu aśveṣu śubhriṣu sahasreṣu tuvīmagha 
SA_GV01_rvh1-10u-645	RV_1,029.02a śiprin vājānām pate śacīvas tava daṃsanā /	śiprin vājānām pate śacīvas tava daṃsanā 
SA_GV01_rvh1-10u-646	RV_1,029.02c ā tū na indra śaṃsaya goṣv aśveṣu śubhriṣu sahasreṣu tuvīmagha //	ā tū naḥ indra śaṃsaya goṣu aśveṣu śubhriṣu sahasreṣu tuvīmagha 
SA_GV01_rvh1-10u-647	RV_1,029.03a ni ṣvāpayā mithūdṛśā sastām abudhyamāne /	ni ṣvāpayā mithūdṛśā sastām a budhyamāne 
SA_GV01_rvh1-10u-648	RV_1,029.03c ā tū na indra śaṃsaya goṣv aśveṣu śubhriṣu sahasreṣu tuvīmagha //	ā tū naḥ indra śaṃsaya goṣu aśveṣu śubhriṣu sahasreṣu tuvīmagha 
SA_GV01_rvh1-10u-649	RV_1,029.04a sasantu tyā arātayo bodhantu śūra rātayaḥ /	sasantu tyāḥ arātayaḥ bodhantu śūra rātayaḥ 
SA_GV01_rvh1-10u-650	RV_1,029.04c ā tū na indra śaṃsaya goṣv aśveṣu śubhriṣu sahasreṣu tuvīmagha //	ā tū naḥ indra śaṃsaya goṣu aśveṣu śubhriṣu sahasreṣu tuvīmagha 
SA_GV01_rvh1-10u-651	RV_1,029.05a sam indra gardabham mṛṇa nuvantam pāpayāmuyā /	sam indra gardabham mṛṇa nuvantam pāpayā amuyā 
SA_GV01_rvh1-10u-652	RV_1,029.05c ā tū na indra śaṃsaya goṣv aśveṣu śubhriṣu sahasreṣu tuvīmagha //	ā tū naḥ indra śaṃsaya goṣu aśveṣu śubhriṣu sahasreṣu tuvīmagha 
SA_GV01_rvh1-10u-653	RV_1,029.06a patāti kuṇḍṛṇācyā dūraṃ vāto vanād adhi /	patāti kuṇḍṛṇācyā dūram vātaḥ vanāt adhi 
SA_GV01_rvh1-10u-654	RV_1,029.06c ā tū na indra śaṃsaya goṣv aśveṣu śubhriṣu sahasreṣu tuvīmagha //	ā tū naḥ indra śaṃsaya goṣu aśveṣu śubhriṣu sahasreṣu tuvīmagha 
SA_GV01_rvh1-10u-655	RV_1,029.07a sarvam parikrośaṃ jahi jambhayā kṛkadāśvam /	sarvam parikrośam jahi jambhaya kṛkadāśvam 
SA_GV01_rvh1-10u-656	RV_1,029.07c ā tū na indra śaṃsaya goṣv aśveṣu śubhriṣu sahasreṣu tuvīmagha //	ā tū naḥ indra śaṃsaya goṣu aśveṣu śubhriṣu sahasreṣu tuvīmagha 
SA_GV01_rvh1-10u-657	RV_1,030.01a ā va indraṃ kriviṃ yathā vājayantaḥ śatakratum /	ā vaḥ indram krivim yathā vājayantaḥ śatakratum 
SA_GV01_rvh1-10u-658	RV_1,030.01c maṃhiṣṭhaṃ siñca indubhiḥ //	maṃhiṣṭham siñce indubhiḥ 
SA_GV01_rvh1-10u-659	RV_1,030.02a śataṃ vā yaḥ śucīnāṃ sahasraṃ vā samāśirām /	śatam vā yaḥ śucīnām sahasram vā samāśirām 
SA_GV01_rvh1-10u-660	RV_1,030.02c ed u nimnaṃ na rīyate //	ā id u nimnam na rīyate 
SA_GV01_rvh1-10u-661	RV_1,030.03a saṃ yan madāya śuṣmiṇa enā hy asyodare /	sam yat madāya śuṣmiṇe enā hi asya udare 
SA_GV01_rvh1-10u-662	RV_1,030.03c samudro na vyaco dadhe //	samudraḥ na vyacaḥ dadhe 
SA_GV01_rvh1-10u-663	RV_1,030.04a ayam u te sam atasi kapota iva garbhadhim /	ayam u te sam atasi kapotaḥ iva garbhadhim 
SA_GV01_rvh1-10u-664	RV_1,030.04c vacas tac cin na ohase //	vacaḥ tat cit naḥ ohase 
SA_GV01_rvh1-10u-665	RV_1,030.05a stotraṃ rādhānām pate girvāho vīra yasya te /	stotram rādhānām pate gir vāhaḥ vīra yasya te 
SA_GV01_rvh1-10u-666	RV_1,030.05c vibhūtir astu sūnṛtā //	vibhūtiḥ astu sūnṛtā 
SA_GV01_rvh1-10u-667	RV_1,030.06a ūrdhvas tiṣṭhā na ūtaye 'smin vāje śatakrato /	ūrdhvaḥ tiṣṭha naḥ ūtaye smin vāje śatakrato 
SA_GV01_rvh1-10u-668	RV_1,030.06c sam anyeṣu bravāvahai //	sam anyeṣu bravāvahai 
SA_GV01_rvh1-10u-669	RV_1,030.07a yoge-yoge tavastaraṃ vāje-vāje havāmahe /	yoge yoge tavastaram vāje vāje havāmahe 
SA_GV01_rvh1-10u-670	RV_1,030.07c sakhāya indram ūtaye //	sakhāyaḥ indram ūtaye 
SA_GV01_rvh1-10u-671	RV_1,030.08a ā ghā gamad yadi śravat sahasriṇībhir ūtibhiḥ /	ā ghā gamat yadi śravat sahasriṇībhiḥ ūtibhiḥ 
SA_GV01_rvh1-10u-672	RV_1,030.08c vājebhir upa no havam //	vājebhiḥ upa naḥ havam 
SA_GV01_rvh1-10u-673	RV_1,030.09a anu pratnasyaukaso huve tuvipratiṃ naram /	anu pratnasya okasaḥ huve tuvi pratim naram 
SA_GV01_rvh1-10u-674	RV_1,030.09c yaṃ te pūrvam pitā huve //	yam te pūrvam pitā huve 
SA_GV01_rvh1-10u-675	RV_1,030.10a taṃ tvā vayaṃ viśvavārā śāsmahe puruhūta /	tam tvā vayam viśva vārā śāsmahe puruhūta 
SA_GV01_rvh1-10u-676	RV_1,030.10c sakhe vaso jaritṛbhyaḥ //	sakhe vaso jaritṛbhyaḥ 
SA_GV01_rvh1-10u-677	RV_1,030.11a asmākaṃ śipriṇīnāṃ somapāḥ somapāvnām /	asmākam śipriṇīnām soma pāḥ soma pāvnām 
SA_GV01_rvh1-10u-678	RV_1,030.11c sakhe vajrin sakhīnām //	sakhe vajrin sakhīnām 
SA_GV01_rvh1-10u-679	RV_1,030.12a tathā tad astu somapāḥ sakhe vajrin tathā kṛṇu /	tathā tat astu soma pāḥ sakhe vajrin tathā kṛṇu 
SA_GV01_rvh1-10u-680	RV_1,030.12c yathā ta uśmasīṣṭaye //	yathā te uśmasi iṣṭaye 
SA_GV01_rvh1-10u-681	RV_1,030.13a revatīr naḥ sadhamāda indre santu tuvivājāḥ /	revatīḥ naḥ sadhamādaḥ indre santu tuvi vājāḥ 
SA_GV01_rvh1-10u-682	RV_1,030.13c kṣumanto yābhir madema //	kṣumantaḥ yābhiḥ madema 
SA_GV01_rvh1-10u-683	RV_1,030.14a ā gha tvāvān tmanāpta stotṛbhyo dhṛṣṇav iyānaḥ /	ā gha tvāvān tmanā āpta stotṛbhyaḥ dhṛṣṇo iyānaḥ 
SA_GV01_rvh1-10u-684	RV_1,030.14c ṛṇor akṣaṃ na cakryoḥ //	ṛṇoḥ akṣam na cakryoḥ 
SA_GV01_rvh1-10u-685	RV_1,030.15a ā yad duvaḥ śatakratav ā kāmaṃ jaritṝṇām /	ā yat duvaḥ śatakrato ā kāmam jaritṝṇām 
SA_GV01_rvh1-10u-686	RV_1,030.15c ṛṇor akṣaṃ na śacībhiḥ //	ṛṇoḥ akṣam na śacībhiḥ 
SA_GV01_rvh1-10u-687	RV_1,030.16a śaśvad indraḥ popruthadbhir jigāya nānadadbhiḥ śāśvasadbhir dhanāni /	śaśvat indraḥ popruthadbhiḥ jigāya nānadadbhiḥ śāśvasadbhiḥ dhanāni 
SA_GV01_rvh1-10u-688	RV_1,030.16c sa no hiraṇyarathaṃ daṃsanāvān sa naḥ sanitā sanaye sa no 'dāt //	sa naḥ hiraṇya ratham daṃsanāvān sa naḥ sanitā sanaye sa naḥ dāt 
SA_GV01_rvh1-10u-689	RV_1,030.17a āśvināv aśvāvatyeṣā yātaṃ śavīrayā /	āśvinau yātam śavīrayā 
SA_GV01_rvh1-10u-690	RV_1,030.17c gomad dasrā hiraṇyavat //	gomat dasrā hiraṇyavat 
SA_GV01_rvh1-10u-691	RV_1,030.18a samānayojano hi vāṃ ratho dasrāv amartyaḥ /	samāna yojanaḥ hi vām rathaḥ dasrau amartyaḥ 
SA_GV01_rvh1-10u-692	RV_1,030.18c samudre aśvineyate //	samudre aśvinā īyate 
SA_GV01_rvh1-10u-693	RV_1,030.19a ny aghnyasya mūrdhani cakraṃ rathasya yemathuḥ /	ni aghnyasya mūrdhani cakram rathasya yemathuḥ 
SA_GV01_rvh1-10u-694	RV_1,030.19c pari dyām anyad īyate //	pari dyām anyat īyate 
SA_GV01_rvh1-10u-695	RV_1,030.20a kas ta uṣaḥ kadhapriye bhuje marto amartye /	kaḥ te uṣaḥ kadhapriye bhuje martaḥ amartye 
SA_GV01_rvh1-10u-696	RV_1,030.20c kaṃ nakṣase vibhāvari //	kam nakṣase vibhāvari 
SA_GV01_rvh1-10u-697	RV_1,030.21a vayaṃ hi te amanmahy āntād ā parākāt /	vayam hi te amanmahi ā antāt ā parākāt 
SA_GV01_rvh1-10u-698	RV_1,030.21c aśve na citre aruṣi //	aśve na citre aruṣi 
SA_GV01_rvh1-10u-699	RV_1,030.22a tvaṃ tyebhir ā gahi vājebhir duhitar divaḥ /	tvam tyebhiḥ ā gahi vājebhiḥ duhitar divaḥ 
SA_GV01_rvh1-10u-700	RV_1,030.22c asme rayiṃ ni dhāraya //	asme rayim ni dhāraya 
SA_GV01_rvh1-10u-701	RV_1,031.01a tvam agne prathamo aṅgirā ṛṣir devo devānām abhavaḥ śivaḥ sakhā /	tvam agne prathamaḥ aṅgirāḥ ṛṣiḥ devaḥ devānām abhavaḥ śivaḥ sakhā 
SA_GV01_rvh1-10u-702	RV_1,031.01c tava vrate kavayo vidmanāpaso 'jāyanta maruto bhrājadṛṣṭayaḥ //	tava vrate kavayaḥ vidmana apasaḥ jāyanta marutaḥ bhrājat ṛṣṭayaḥ 
SA_GV01_rvh1-10u-703	RV_1,031.02a tvam agne prathamo aṅgirastamaḥ kavir devānām pari bhūṣasi vratam /	tvam agne prathamaḥ aṅgirastamaḥ kaviḥ devānām pari bhūṣasi vratam 
SA_GV01_rvh1-10u-704	RV_1,031.02c vibhur viśvasmai bhuvanāya medhiro dvimātā śayuḥ katidhā cid āyave //	vibhuḥ viśvasmai bhuvanāya medhiraḥ dvi mātā śayuḥ katidhā cit āyave 
SA_GV01_rvh1-10u-705	RV_1,031.03a tvam agne prathamo mātariśvana āvir bhava sukratūyā vivasvate /	tvam agne prathamaḥ mātariśvane āvis bhava sukratūyā vivasvate 
SA_GV01_rvh1-10u-706	RV_1,031.03c arejetāṃ rodasī hotṛvūrye 'saghnor bhāram ayajo maho vaso //	arejetām rodasī hotṛ vūrye saghnoḥ bhāram ayajaḥ mahaḥ vaso 
SA_GV01_rvh1-10u-707	RV_1,031.04a tvam agne manave dyām avāśayaḥ purūravase sukṛte sukṛttaraḥ /	tvam agne manave dyām avāśayaḥ purūravase su kṛte sukṛttaraḥ 
SA_GV01_rvh1-10u-708	RV_1,031.04c śvātreṇa yat pitror mucyase pary ā tvā pūrvam anayann āparam punaḥ //	śvātreṇa yat pitroḥ mucyase pari ā tvā pūrvam anayan ā aparam punar 
SA_GV01_rvh1-10u-709	RV_1,031.05a tvam agne vṛṣabhaḥ puṣṭivardhana udyatasruce bhavasi śravāyyaḥ /	tvam agne vṛṣabhaḥ puṣṭi vardhanaḥ udyata sruce bhavasi śravāyyaḥ 
SA_GV01_rvh1-10u-710	RV_1,031.05c ya āhutim pari vedā vaṣaṭkṛtim ekāyur agre viśa āvivāsasi //	yaḥ āhutim pari vedā vaṣaṭkṛtim eka āyuḥ agre viśaḥ āvivāsasi 
SA_GV01_rvh1-10u-711	RV_1,031.06a tvam agne vṛjinavartaniṃ naraṃ sakman piparṣi vidathe vicarṣaṇe /	tvam agne vṛjina vartanim naram sakman piparṣi vidathe vicarṣaṇe 
SA_GV01_rvh1-10u-712	RV_1,031.06c yaḥ śūrasātā paritakmye dhane dabhrebhiś cit samṛtā haṃsi bhūyasaḥ //	yaḥ śūrasātā paritakmye dhane dabhrebhiḥ cit samṛtā haṃsi bhūyasaḥ 
SA_GV01_rvh1-10u-713	RV_1,031.07a tvaṃ tam agne amṛtatva uttame martaṃ dadhāsi śravase dive-dive /	tvam tam agne amṛta tve uttame martam dadhāsi śravase dive dive 
SA_GV01_rvh1-10u-714	RV_1,031.07c yas tātṛṣāṇa ubhayāya janmane mayaḥ kṛṇoṣi praya ā ca sūraye //	yaḥ tātṛṣāṇaḥ ubhayāya janmane mayaḥ kṛṇoṣi prayaḥ ā ca sūraye 
SA_GV01_rvh1-10u-715	RV_1,031.08a tvaṃ no agne sanaye dhanānāṃ yaśasaṃ kāruṃ kṛṇuhi stavānaḥ /	tvam naḥ agne sanaye dhanānām yaśasam kārum kṛṇuhi stavānaḥ 
SA_GV01_rvh1-10u-716	RV_1,031.08c ṛdhyāma karmāpasā navena devair dyāvāpṛthivī prāvataṃ naḥ //	ṛdhyāma karma apasā navena devaiḥ dyāvāpṛthivī prāvatam naḥ 
SA_GV01_rvh1-10u-717	RV_1,031.09a tvaṃ no agne pitror upastha ā devo deveṣv anavadya jāgṛviḥ /	tvam naḥ agne pitroḥ upasthe ā devaḥ deveṣu anavadya jāgṛviḥ 
SA_GV01_rvh1-10u-718	RV_1,031.09c tanūkṛd bodhi pramatiś ca kārave tvaṃ kalyāṇa vasu viśvam opiṣe //	tanū kṛt bodhi pramatiḥ ca kārave tvam kalyāṇa vasu viśvam opiṣe 
SA_GV01_rvh1-10u-719	RV_1,031.10a tvam agne pramatis tvam pitāsi nas tvaṃ vayaskṛt tava jāmayo vayam /	tvam agne pramatiḥ tvam pitā asi naḥ tvam vayaskṛt tava jāmayaḥ vayam 
SA_GV01_rvh1-10u-720	RV_1,031.10c saṃ tvā rāyaḥ śatinaḥ saṃ sahasriṇaḥ suvīraṃ yanti vratapām adābhya //	sam tvā rāyaḥ śatinaḥ sam sahasriṇaḥ su vīram yanti vrata pām adābhya 
SA_GV01_rvh1-10u-721	RV_1,031.11a tvām agne prathamam āyum āyave devā akṛṇvan nahuṣasya viśpatim /	tvām agne prathamam āyum āyave devāḥ akṛṇvan nahuṣasya viśpatim 
SA_GV01_rvh1-10u-722	RV_1,031.11c iḷām akṛṇvan manuṣasya śāsanīm pitur yat putro mamakasya jāyate //	iḷām akṛṇvan manuṣasya śāsanīm pituḥ yat putraḥ mamakasya jāyate 
SA_GV01_rvh1-10u-723	RV_1,031.12a tvaṃ no agne tava deva pāyubhir maghono rakṣa tanvaś ca vandya /	tvam naḥ agne tava deva pāyubhiḥ maghonaḥ rakṣa tanvaḥ ca vandya 
SA_GV01_rvh1-10u-724	RV_1,031.12c trātā tokasya tanaye gavām asy animeṣaṃ rakṣamāṇas tava vrate //	trātā tokasya tanaye gavām asi animeṣam rakṣamāṇaḥ tava vrate 
SA_GV01_rvh1-10u-725	RV_1,031.13a tvam agne yajyave pāyur antaro 'niṣaṅgāya caturakṣa idhyase /	tvam agne yajyave pāyuḥ antaraḥ niṣaṅgāya catur akṣaḥ idhyase 
SA_GV01_rvh1-10u-726	RV_1,031.13c yo rātahavyo 'vṛkāya dhāyase kīreś cin mantram manasā vanoṣi tam //	yaḥ rāta havyaḥ vṛkāya dhāyase kīreḥ cit mantram manasā vanoṣi tam 
SA_GV01_rvh1-10u-727	RV_1,031.14a tvam agna uruśaṃsāya vāghate spārhaṃ yad rekṇaḥ paramaṃ vanoṣi tat /	tvam agne uru śaṃsāya vāghate spārham yat rekṇaḥ paramam vanoṣi tat 
SA_GV01_rvh1-10u-728	RV_1,031.14c ādhrasya cit pramatir ucyase pitā pra pākaṃ śāssi pra diśo viduṣṭaraḥ //	ādhrasya cit pramatiḥ ucyase pitā pra pākam śāssi pra diśaḥ viduṣṭaraḥ 
SA_GV01_rvh1-10u-729	RV_1,031.15a tvam agne prayatadakṣiṇaṃ naraṃ varmeva syūtam pari pāsi viśvataḥ /	tvam agne prayata dakṣiṇam naram varma iva syūtam pari pāsi viśvatas 
SA_GV01_rvh1-10u-730	RV_1,031.15c svādukṣadmā yo vasatau syonakṛj jīvayājaṃ yajate sopamā divaḥ //	svādu kṣadmā yaḥ vasatau syona kṛt jīva yājam yajate saḥ upamā divaḥ 
SA_GV01_rvh1-10u-731	RV_1,031.16a imām agne śaraṇim mīmṛṣo na imam adhvānaṃ yam agāma dūrāt /	imām agne śaraṇim mīmṛṣaḥ naḥ imam adhvānam yam agāma dūrāt 
SA_GV01_rvh1-10u-732	RV_1,031.16c āpiḥ pitā pramatiḥ somyānām bhṛmir asy ṛṣikṛn martyānām //	āpiḥ pitā pramatiḥ somyānām bhṛmiḥ asi ṛṣi kṛt martyānām 
SA_GV01_rvh1-10u-733	RV_1,031.17a manuṣvad agne aṅgirasvad aṅgiro yayātivat sadane pūrvavac chuce /	manuṣvat agne aṅgirasvat aṅgiraḥ yayāti vat sadane pūrvavat śuce 
SA_GV01_rvh1-10u-734	RV_1,031.17c accha yāhy ā vahā daivyaṃ janam ā sādaya barhiṣi yakṣi ca priyam //	accha yāhi ā vaha daivyam janam ā sādaya barhiṣi yakṣi ca priyam 
SA_GV01_rvh1-10u-735	RV_1,031.18a etenāgne brahmaṇā vāvṛdhasva śaktī vā yat te cakṛmā vidā vā /	etena agne brahmaṇā vāvṛdhasva śaktī vā yat te cakṛma vidā vā 
SA_GV01_rvh1-10u-736	RV_1,031.18c uta pra ṇeṣy abhi vasyo asmān saṃ naḥ sṛja sumatyā vājavatyā //	uta pra neṣi abhi vasyaḥ asmān sam naḥ sṛja sumatyā vājavatyā 
SA_GV01_rvh1-10u-737	RV_1,032.01a indrasya nu vīryāṇi pra vocaṃ yāni cakāra prathamāni vajrī /	indrasya nu vīryāṇi pra vocam yāni cakāra prathamāni vajrī 
SA_GV01_rvh1-10u-738	RV_1,032.01c ahann ahim anv apas tatarda pra vakṣaṇā abhinat parvatānām //	ahan ahim anu apaḥ tatarda pra vakṣaṇāḥ abhinat parvatānām 
SA_GV01_rvh1-10u-739	RV_1,032.02a ahann ahim parvate śiśriyāṇaṃ tvaṣṭāsmai vajraṃ svaryaṃ tatakṣa /	ahan ahim parvate śiśriyāṇam tvaṣṭā asmai vajram svaryam tatakṣa 
SA_GV01_rvh1-10u-740	RV_1,032.02c vāśrā iva dhenavaḥ syandamānā añjaḥ samudram ava jagmur āpaḥ //	vāśrāḥ iva dhenavaḥ syandamānāḥ añjas samudram ava jagmuḥ āpaḥ 
SA_GV01_rvh1-10u-741	RV_1,032.03a vṛṣāyamāṇo 'vṛṇīta somaṃ trikadrukeṣv apibat sutasya /	vṛṣāyamāṇaḥ vṛṇīta somam trikadrukeṣu apibat sutasya 
SA_GV01_rvh1-10u-742	RV_1,032.03c ā sāyakam maghavādatta vajram ahann enam prathamajām ahīnām //	ā sāyakam maghavā adatta vajram ahan enam prathama jām ahīnām 
SA_GV01_rvh1-10u-743	RV_1,032.04a yad indrāhan prathamajām ahīnām ān māyinām amināḥ prota māyāḥ /	yat indra ahan prathama jām ahīnām āt māyinām amināḥ pra uta māyāḥ 
SA_GV01_rvh1-10u-744	RV_1,032.04c āt sūryaṃ janayan dyām uṣāsaṃ tādītnā śatruṃ na kilā vivitse //	āt sūryam janayan dyām uṣāsam tādītnā śatrum na kila vivitse 
SA_GV01_rvh1-10u-745	RV_1,032.05a ahan vṛtraṃ vṛtrataraṃ vyaṃsam indro vajreṇa mahatā vadhena /	ahan vṛtram vṛtrataram vyaṃsam indraḥ vajreṇa mahatā vadhena 
SA_GV01_rvh1-10u-746	RV_1,032.05c skandhāṃsīva kuliśenā vivṛkṇāhiḥ śayata upapṛk pṛthivyāḥ //	skandhāṃsi iva kuliśena vivṛkṇā ahiḥ śayate upapṛc pṛthivyāḥ 
SA_GV01_rvh1-10u-747	RV_1,032.06a ayoddheva durmada ā hi juhve mahāvīraṃ tuvibādham ṛjīṣam /	a yoddhā iva durmadaḥ ā hi juhve mahā vīram tuvi bādham ṛjīṣam 
SA_GV01_rvh1-10u-748	RV_1,032.06c nātārīd asya samṛtiṃ vadhānāṃ saṃ rujānāḥ pipiṣa indraśatruḥ //	na atārīt asya samṛtim vadhānām sam rujā anāḥ pipiṣe indra śatruḥ 
SA_GV01_rvh1-10u-749	RV_1,032.07a apād ahasto apṛtanyad indram āsya vajram adhi sānau jaghāna /	a pād a hastaḥ apṛtanyat indram ā asya vajram adhi sānau jaghāna 
SA_GV01_rvh1-10u-750	RV_1,032.07c vṛṣṇo vadhriḥ pratimānam bubhūṣan purutrā vṛtro aśayad vyastaḥ //	vṛṣṇaḥ vadhriḥ pratimānam bubhūṣan purutrā vṛtraḥ aśayat vyastaḥ 
SA_GV01_rvh1-10u-751	RV_1,032.08a nadaṃ na bhinnam amuyā śayānam mano ruhāṇā ati yanty āpaḥ /	nadam na bhinnam amuyā śayānam manaḥ ruhāṇāḥ ati yanti āpaḥ 
SA_GV01_rvh1-10u-752	RV_1,032.08c yāś cid vṛtro mahinā paryatiṣṭhat tāsām ahiḥ patsutaḥśīr babhūva //	yāḥ cit vṛtraḥ mahinā paryatiṣṭhat tāsām ahiḥ patsutaḥśīḥ babhūva 
SA_GV01_rvh1-10u-753	RV_1,032.09a nīcāvayā abhavad vṛtraputrendro asyā ava vadhar jabhāra /	nīcā vayāḥ abhavat vṛtra putrā indraḥ asyai ava vadhar jabhāra 
SA_GV01_rvh1-10u-754	RV_1,032.09c uttarā sūr adharaḥ putra āsīd dānuḥ śaye sahavatsā na dhenuḥ //	uttarā sūḥ adharaḥ putraḥ āsīt dānuḥ śaye saha vatsā na dhenuḥ 
SA_GV01_rvh1-10u-755	RV_1,032.10a atiṣṭhantīnām aniveśanānāṃ kāṣṭhānām madhye nihitaṃ śarīram /	a tiṣṭhantīnām a niveśanānām kāṣṭhānām madhye nihitam śarīram 
SA_GV01_rvh1-10u-756	RV_1,032.10c vṛtrasya niṇyaṃ vi caranty āpo dīrghaṃ tama āśayad indraśatruḥ //	vṛtrasya niṇyam vi caranti āpaḥ dīrgham tamaḥ ā aśayat indra śatruḥ 
SA_GV01_rvh1-10u-757	RV_1,032.11a dāsapatnīr ahigopā atiṣṭhan niruddhā āpaḥ paṇineva gāvaḥ /	dāsa patnīḥ ahi gopāḥ atiṣṭhat niruddhāḥ āpaḥ paṇinā iva gāvaḥ 
SA_GV01_rvh1-10u-758	RV_1,032.11c apām bilam apihitaṃ yad āsīd vṛtraṃ jaghanvāṃ apa tad vavāra //	apām bilam apihitam yat āsīt vṛtram jaghanvām apa tat vavāra 
SA_GV01_rvh1-10u-759	RV_1,032.12a aśvyo vāro abhavas tad indra sṛke yat tvā pratyahan deva ekaḥ /	aśvyaḥ vāraḥ abhavaḥ tat indra sṛke yat tvā pratyahan devaḥ ekaḥ 
SA_GV01_rvh1-10u-760	RV_1,032.12c ajayo gā ajayaḥ śūra somam avāsṛjaḥ sartave sapta sindhūn //	ajayaḥ gāḥ ajayaḥ śūra somam avāsṛjaḥ sartave sapta sindhūn 
SA_GV01_rvh1-10u-761	RV_1,032.13a nāsmai vidyun na tanyatuḥ siṣedha na yām miham akirad dhrāduniṃ ca /	na asmai vidyut na tanyatuḥ siṣedha na yām miham akirat hrādunim ca 
SA_GV01_rvh1-10u-762	RV_1,032.13c indraś ca yad yuyudhāte ahiś cotāparībhyo maghavā vi jigye //	indraḥ ca yat yuyudhāte ahiḥ ca uta aparībhyaḥ maghavā vi jigye 
SA_GV01_rvh1-10u-763	RV_1,032.14a aher yātāraṃ kam apaśya indra hṛdi yat te jaghnuṣo bhīr agacchat /	aheḥ yātāram kam apaśyaḥ indra hṛdi yat te jaghnuṣaḥ bhīḥ agacchat 
SA_GV01_rvh1-10u-764	RV_1,032.14c nava ca yan navatiṃ ca sravantīḥ śyeno na bhīto ataro rajāṃsi //	nava ca yat navatim ca sravantīḥ śyenaḥ na bhītaḥ ataraḥ rajāṃsi 
SA_GV01_rvh1-10u-765	RV_1,032.15a indro yāto 'vasitasya rājā śamasya ca śṛṅgiṇo vajrabāhuḥ /	indraḥ yātaḥ vasitasya rājā śamasya ca śṛṅgiṇaḥ vajra bāhuḥ 
SA_GV01_rvh1-10u-766	RV_1,032.15c sed u rājā kṣayati carṣaṇīnām arān na nemiḥ pari tā babhūva //	sa id u rājā kṣayati carṣaṇīnām arāt na nemiḥ pari tāḥ babhūva 
SA_GV01_rvh1-10u-767	RV_1,033.01a etāyāmopa gavyanta indram asmākaṃ su pramatiṃ vāvṛdhāti /	eta āyāma upa gavyantaḥ indram asmākam su pramatim vāvṛdhāti 
SA_GV01_rvh1-10u-768	RV_1,033.01c anāmṛṇaḥ kuvid ād asya rāyo gavāṃ ketam param āvarjate naḥ //	anāmṛṇaḥ kuvid āt asya rāyaḥ gavām ketam param āvarjate naḥ 
SA_GV01_rvh1-10u-769	RV_1,033.02a uped ahaṃ dhanadām apratītaṃ juṣṭāṃ na śyeno vasatim patāmi /	upa id aham dhana dām apratītam juṣṭām na śyenaḥ vasatim patāmi 
SA_GV01_rvh1-10u-770	RV_1,033.02c indraṃ namasyann upamebhir arkair ya stotṛbhyo havyo asti yāman //	indram namasyan upamebhiḥ arkaiḥ ya stotṛbhyaḥ havyaḥ asti yāman 
SA_GV01_rvh1-10u-771	RV_1,033.03a ni sarvasena iṣudhīṃr asakta sam aryo gā ajati yasya vaṣṭi /	ni sarva senaḥ iṣudhīṃr asakta sam aryaḥ gāḥ ajati yasya vaṣṭi 
SA_GV01_rvh1-10u-772	RV_1,033.03c coṣkūyamāṇa indra bhūri vāmam mā paṇir bhūr asmad adhi pravṛddha //	coṣkūyamāṇaḥ indra bhūri vāmam mā paṇiḥ bhūḥ asmat adhi pravṛddha 
SA_GV01_rvh1-10u-773	RV_1,033.04a vadhīr hi dasyuṃ dhaninaṃ ghanenaṃ ekaś carann upaśākebhir indra /	vadhīḥ hi dasyum dhaninam ghanenaṃ ekaḥ caran upaśākebhiḥ indra 
SA_GV01_rvh1-10u-774	RV_1,033.04c dhanor adhi viṣuṇak te vy āyann ayajvānaḥ sanakāḥ pretim īyuḥ //	dhanoḥ adhi viṣuṇak te vi āyan ayajvānaḥ sanakāḥ pretim īyuḥ 
SA_GV01_rvh1-10u-775	RV_1,033.05a parā cic chīrṣā vavṛjus ta indrāyajvāno yajvabhi spardhamānāḥ /	parā cit śīrṣā vavṛjuḥ te indra ayajvānaḥ yajvabhi spardhamānāḥ 
SA_GV01_rvh1-10u-776	RV_1,033.05c pra yad divo hariva sthātar ugra nir avratāṃ adhamo rodasyoḥ //	pra yat divaḥ harivas sthātar ugra niḥ avratān adhamaḥ rodasyoḥ 
SA_GV01_rvh1-10u-777	RV_1,033.06a ayuyutsann anavadyasya senām ayātayanta kṣitayo navagvāḥ /	ayuyutsan anavadyasya senām ayātayanta kṣitayaḥ navagvāḥ 
SA_GV01_rvh1-10u-778	RV_1,033.06c vṛṣāyudho na vadhrayo niraṣṭāḥ pravadbhir indrāc citayanta āyan //	vṛṣāyudhaḥ na vadhrayaḥ niraṣṭāḥ pravadbhiḥ indrāt citayantaḥ āyan 
SA_GV01_rvh1-10u-779	RV_1,033.07a tvam etān rudato jakṣataś cāyodhayo rajasa indra pāre /	tvam etān rudataḥ jakṣataḥ ca ayodhayaḥ rajasaḥ indra pāre 
SA_GV01_rvh1-10u-780	RV_1,033.07c avādaho diva ā dasyum uccā pra sunvata stuvataḥ śaṃsam āvaḥ //	avādahaḥ divaḥ ā dasyum uccā pra sunvata stuvataḥ śaṃsam āvaḥ 
SA_GV01_rvh1-10u-781	RV_1,033.08a cakrāṇāsaḥ parīṇaham pṛthivyā hiraṇyena maṇinā śumbhamānāḥ /	cakrāṇāsaḥ parīṇaham pṛthivyāḥ hiraṇyena maṇinā śumbhamānāḥ 
SA_GV01_rvh1-10u-782	RV_1,033.08c na hinvānāsas titirus ta indram pari spaśo adadhāt sūryeṇa //	na hinvānāsaḥ titiruḥ te indram pari spaśaḥ adadhāt sūryeṇa 
SA_GV01_rvh1-10u-783	RV_1,033.09a pari yad indra rodasī ubhe abubhojīr mahinā viśvataḥ sīm /	pari yat indra rodasī ubhe abubhojīḥ mahinā viśvatas sīm 
SA_GV01_rvh1-10u-784	RV_1,033.09c amanyamānāṃ abhi manyamānair nir brahmabhir adhamo dasyum indra //	a manyamānām abhi manyamānaiḥ niḥ brahmabhiḥ adhamaḥ dasyum indra 
SA_GV01_rvh1-10u-785	RV_1,033.10a na ye divaḥ pṛthivyā antam āpur na māyābhir dhanadām paryabhūvan /	na ye divaḥ pṛthivyāḥ antam āpuḥ na māyābhiḥ dhana dām paryabhūvan 
SA_GV01_rvh1-10u-786	RV_1,033.10c yujaṃ vajraṃ vṛṣabhaś cakra indro nir jyotiṣā tamaso gā adukṣat //	yujam vajram vṛṣabhaḥ cakre indraḥ niḥ jyotiṣā tamasaḥ gāḥ adukṣat 
SA_GV01_rvh1-10u-787	RV_1,033.11a anu svadhām akṣarann āpo asyāvardhata madhya ā nāvyānām /	anu svadhām akṣaran āpaḥ asya avardhata madhye ā nāvyānām 
SA_GV01_rvh1-10u-788	RV_1,033.11c sadhrīcīnena manasā tam indra ojiṣṭhena hanmanāhann abhi dyūn //	sadhrīcīnena manasā tam indraḥ ojiṣṭhena hanmanā ahan abhi dyūn 
SA_GV01_rvh1-10u-789	RV_1,033.12a ny āvidhyad ilībiśasya dṛḷhā vi śṛṅgiṇam abhinac chuṣṇam indraḥ /	ni āvidhyat ilībiśasya dṛḷhā vi śṛṅgiṇam abhinat śuṣṇam indraḥ 
SA_GV01_rvh1-10u-790	RV_1,033.12c yāvat taro maghavan yāvad ojo vajreṇa śatrum avadhīḥ pṛtanyum //	yāvat taraḥ maghavan yāvat ojaḥ vajreṇa śatrum avadhīḥ pṛtanyum 
SA_GV01_rvh1-10u-791	RV_1,033.13a abhi sidhmo ajigād asya śatrūn vi tigmena vṛṣabheṇā puro 'bhet /	abhi sidhmaḥ ajigāt asya śatrūn vi tigmena vṛṣabheṇa puraḥ bhet 
SA_GV01_rvh1-10u-792	RV_1,033.13c saṃ vajreṇāsṛjad vṛtram indraḥ pra svām matim atirac chāśadānaḥ //	sam vajreṇa asṛjat vṛtram indraḥ pra svām matim atirat śāśadānaḥ 
SA_GV01_rvh1-10u-793	RV_1,033.14a āvaḥ kutsam indra yasmiñ cākan prāvo yudhyantaṃ vṛṣabhaṃ daśadyum /	āvaḥ kutsam indra yasmin cākan prāvaḥ yudhyantam vṛṣabham daśadyum 
SA_GV01_rvh1-10u-794	RV_1,033.14c śaphacyuto reṇur nakṣata dyām uc chvaitreyo nṛṣāhyāya tasthau //	śapha cyutaḥ reṇuḥ nakṣata dyām ud śvaitreyaḥ nṛṣāhyāya tasthau 
SA_GV01_rvh1-10u-795	RV_1,033.15a āvaḥ śamaṃ vṛṣabhaṃ tugryāsu kṣetrajeṣe maghavañ chvitryaṃ gām /	āvaḥ śamam vṛṣabham tugryāsu kṣetra jeṣe maghavan śvitryam gām 
SA_GV01_rvh1-10u-796	RV_1,033.15c jyok cid atra tasthivāṃso akrañ chatrūyatām adharā vedanākaḥ //	jyok cit atra tasthivāṃsaḥ akram śatrūyatām adharā vedanā akaḥ 
SA_GV01_rvh1-10u-797	RV_1,034.01a triś cin no adyā bhavataṃ navedasā vibhur vāṃ yāma uta rātir aśvinā /	tris cit naḥ adya bhavatam navedasā vibhuḥ vām yāmaḥ uta rātiḥ aśvinā 
SA_GV01_rvh1-10u-798	RV_1,034.01c yuvor hi yantraṃ himyeva vāsaso 'bhyāyaṃsenyā bhavatam manīṣibhiḥ //	yuvoḥ hi yantram himyā iva vāsasaḥ bhyāyaṃsenyā bhavatam manīṣibhiḥ 
SA_GV01_rvh1-10u-799	RV_1,034.02a trayaḥ pavayo madhuvāhane rathe somasya venām anu viśva id viduḥ /	trayaḥ pavayaḥ madhu vāhane rathe somasya venām anu viśve id viduḥ 
SA_GV01_rvh1-10u-800	RV_1,034.02c traya skambhāsa skabhitāsa ārabhe trir naktaṃ yāthas trir v aśvinā divā //	traya skambhāsa skabhitāsaḥ ārabhe tris naktam yāthaḥ tris u aśvinā divā 
SA_GV01_rvh1-10u-801	RV_1,034.03a samāne ahan trir avadyagohanā trir adya yajñam madhunā mimikṣatam /	samāne ahan tris avadya gohanā tris adya yajñam madhunā mimikṣatam 
SA_GV01_rvh1-10u-802	RV_1,034.03c trir vājavatīr iṣo aśvinā yuvaṃ doṣā asmabhyam uṣasaś ca pinvatam //	tris vājavatīḥ iṣaḥ aśvinā yuvam doṣā asmabhyam uṣasaḥ ca pinvatam 
SA_GV01_rvh1-10u-803	RV_1,034.04a trir vartir yātaṃ trir anuvrate jane triḥ suprāvye tredheva śikṣatam /	tris vartiḥ yātam tris anuvrate jane tris suprāvye tredhā iva śikṣatam 
SA_GV01_rvh1-10u-804	RV_1,034.04c trir nāndyaṃ vahatam aśvinā yuvaṃ triḥ pṛkṣo asme akṣareva pinvatam //	tris nāndyam vahatam aśvinā yuvam tris pṛkṣaḥ asme akṣarā iva pinvatam 
SA_GV01_rvh1-10u-805	RV_1,034.05a trir no rayiṃ vahatam aśvinā yuvaṃ trir devatātā trir utāvataṃ dhiyaḥ /	tris naḥ rayim vahatam aśvinā yuvam tris devatātā tris uta avatam dhiyaḥ 
SA_GV01_rvh1-10u-806	RV_1,034.05c triḥ saubhagatvaṃ trir uta śravāṃsi nas triṣṭhaṃ vāṃ sūre duhitā ruhad ratham //	tris saubhaga tvam tris uta śravāṃsi naḥ triṣṭham vām sūraḥ duhitā ruhat ratham 
SA_GV01_rvh1-10u-807	RV_1,034.06a trir no aśvinā divyāni bheṣajā triḥ pārthivāni trir u dattam adbhyaḥ /	tris naḥ aśvinā divyāni bheṣajā tris pārthivāni tris u dattam adbhyaḥ 
SA_GV01_rvh1-10u-808	RV_1,034.06c omānaṃ śaṃyor mamakāya sūnave tridhātu śarma vahataṃ śubhas patī //	omānam śaṃyoḥ mamakāya sūnave tri dhātu śarma vahatam śubhaḥ patī 
SA_GV01_rvh1-10u-809	RV_1,034.07a trir no aśvinā yajatā dive-dive pari tridhātu pṛthivīm aśāyatam /	tris naḥ aśvinā yajatā dive dive pari tri dhātu pṛthivīm aśāyatam 
SA_GV01_rvh1-10u-810	RV_1,034.07c tisro nāsatyā rathyā parāvata ātmeva vātaḥ svasarāṇi gacchatam //	tisraḥ nāsatyā rathyā parāvataḥ ātmā iva vātaḥ svasarāṇi gacchatam 
SA_GV01_rvh1-10u-811	RV_1,034.08a trir aśvinā sindhubhiḥ saptamātṛbhis traya āhāvās tredhā haviṣ kṛtam /	tris aśvinā sindhubhiḥ sapta mātṛbhiḥ trayaḥ āhāvāḥ tredhā haviḥ kṛtam 
SA_GV01_rvh1-10u-812	RV_1,034.08c tisraḥ pṛthivīr upari pravā divo nākaṃ rakṣethe dyubhir aktubhir hitam //	tisraḥ pṛthivīḥ upari pravā divaḥ nākam rakṣethe dyubhiḥ aktubhiḥ hitam 
SA_GV01_rvh1-10u-813	RV_1,034.09a kva trī cakrā trivṛto rathasya kva trayo vandhuro ye sanīḷāḥ /	kva trī cakrā trivṛtaḥ rathasya kva trayaḥ vandhuraḥ ye sanīḍāḥ 
SA_GV01_rvh1-10u-814	RV_1,034.09c kadā yogo vājino rāsabhasya yena yajñaṃ nāsatyopayāthaḥ //	kadā yogaḥ vājinaḥ rāsabhasya yena yajñam nāsatyā upayāthaḥ 
SA_GV01_rvh1-10u-815	RV_1,034.10a ā nāsatyā gacchataṃ hūyate havir madhvaḥ pibatam madhupebhir āsabhiḥ /	ā nāsatyā gacchatam hūyate haviḥ madhvaḥ pibatam madhupebhiḥ āsabhiḥ 
SA_GV01_rvh1-10u-816	RV_1,034.10c yuvor hi pūrvaṃ savitoṣaso ratham ṛtāya citraṃ ghṛtavantam iṣyati //	yuvoḥ hi pūrvam savitā uṣasaḥ ratham ṛtāya citram ghṛtavantam iṣyati 
SA_GV01_rvh1-10u-817	RV_1,034.11a ā nāsatyā tribhir ekādaśair iha devebhir yātam madhupeyam aśvinā /	ā nāsatyā tribhiḥ ekādaśaiḥ iha devebhiḥ yātam madhu peyam aśvinā 
SA_GV01_rvh1-10u-818	RV_1,034.11c prāyus tāriṣṭaṃ nī rapāṃsi mṛkṣataṃ sedhataṃ dveṣo bhavataṃ sacābhuvā //	pra āyuḥ tāriṣṭam niḥ rapāṃsi mṛkṣatam sedhatam dveṣaḥ bhavatam sacābhuvā 
SA_GV01_rvh1-10u-819	RV_1,034.12a ā no aśvinā trivṛtā rathenārvāñcaṃ rayiṃ vahataṃ suvīram /	ā naḥ aśvinā trivṛtā rathena arvāñcam rayim vahatam su vīram 
SA_GV01_rvh1-10u-820	RV_1,034.12c śṛṇvantā vām avase johavīmi vṛdhe ca no bhavataṃ vājasātau //	śṛṇvantā vām avase johavīmi vṛdhe ca naḥ bhavatam vājasātau 
SA_GV01_rvh1-10u-821	RV_1,035.01a hvayāmy agnim prathamaṃ svastaye hvayāmi mitrāvaruṇāv ihāvase /	hvayāmi agnim prathamam svastaye hvayāmi mitrāvaruṇau iha avase 
SA_GV01_rvh1-10u-822	RV_1,035.01c hvayāmi rātrīṃ jagato niveśanīṃ hvayāmi devaṃ savitāram ūtaye //	hvayāmi rātrīm jagataḥ niveśanīm hvayāmi devam savitāram ūtaye 
SA_GV01_rvh1-10u-823	RV_1,035.02a ā kṛṣṇena rajasā vartamāno niveśayann amṛtam martyaṃ ca /	ā kṛṣṇena rajasā vartamānaḥ niveśayan amṛtam martyam ca 
SA_GV01_rvh1-10u-824	RV_1,035.02c hiraṇyayena savitā rathenā devo yāti bhuvanāni paśyan //	hiraṇyayena savitā rathena ā devaḥ yāti bhuvanāni paśyan 
SA_GV01_rvh1-10u-825	RV_1,035.03a yāti devaḥ pravatā yāty udvatā yāti śubhrābhyāṃ yajato haribhyām /	yāti devaḥ pravatā yāti udvatā yāti śubhrābhyām yajataḥ haribhyām 
SA_GV01_rvh1-10u-826	RV_1,035.03c ā devo yāti savitā parāvato 'pa viśvā duritā bādhamānaḥ //	ā devaḥ yāti savitā parāvataḥ pa viśvā duritā bādhamānaḥ 
SA_GV01_rvh1-10u-827	RV_1,035.04a abhīvṛtaṃ kṛśanair viśvarūpaṃ hiraṇyaśamyaṃ yajato bṛhantam /	abhīvṛtam kṛśanaiḥ viśva rūpam hiraṇya śamyam yajataḥ bṛhantam 
SA_GV01_rvh1-10u-828	RV_1,035.04c āsthād rathaṃ savitā citrabhānuḥ kṛṣṇā rajāṃsi taviṣīṃ dadhānaḥ //	āsthāt ratham savitā citra bhānuḥ kṛṣṇā rajāṃsi taviṣīm dadhānaḥ 
SA_GV01_rvh1-10u-829	RV_1,035.05a vi janāñ chyāvāḥ śitipādo akhyan rathaṃ hiraṇyapraugaṃ vahantaḥ /	vi janām śyāvāḥ śiti pādaḥ akhyan ratham hiraṇyapraugam vahantaḥ 
SA_GV01_rvh1-10u-830	RV_1,035.05c śaśvad viśaḥ savitur daivyasyopasthe viśvā bhuvanāni tasthuḥ //	śaśvat viśaḥ savituḥ daivyasya upasthe viśvā bhuvanāni tasthuḥ 
SA_GV01_rvh1-10u-831	RV_1,035.06a tisro dyāvaḥ savitur dvā upasthāṃ ekā yamasya bhuvane virāṣāṭ /	tisraḥ dyāvaḥ savituḥ dvau upasthe ekā yamasya bhuvane virāṣāh 
SA_GV01_rvh1-10u-832	RV_1,035.06c āṇiṃ na rathyam amṛtādhi tasthur iha bravītu ya u tac ciketat //	āṇim na rathyam amṛtā adhi tasthuḥ iha bravītu yaḥ u tat ciketat 
SA_GV01_rvh1-10u-833	RV_1,035.07a vi suparṇo antarikṣāṇy akhyad gabhīravepā asuraḥ sunīthaḥ /	vi suparṇaḥ antarikṣāṇi akhyat gabhīra vepāḥ asuraḥ su nīthaḥ 
SA_GV01_rvh1-10u-834	RV_1,035.07c kvedānīṃ sūryaḥ kaś ciketa katamāṃ dyāṃ raśmir asyā tatāna //	kva idānīm sūryaḥ kaḥ ciketa katamām dyām raśmiḥ asya ā tatāna 
SA_GV01_rvh1-10u-835	RV_1,035.08a aṣṭau vy akhyat kakubhaḥ pṛthivyās trī dhanva yojanā sapta sindhūn /	aṣṭau vi akhyat kakubhaḥ pṛthivyāḥ trī dhanva yojanā sapta sindhūn 
SA_GV01_rvh1-10u-836	RV_1,035.08c hiraṇyākṣaḥ savitā deva āgād dadhad ratnā dāśuṣe vāryāṇi //	hiraṇya akṣaḥ savitā devaḥ āgāt dadhat ratnā dāśuṣe vāryāṇi 
SA_GV01_rvh1-10u-837	RV_1,035.09a hiraṇyapāṇiḥ savitā vicarṣaṇir ubhe dyāvāpṛthivī antar īyate /	hiraṇya pāṇiḥ savitā vicarṣaṇiḥ ubhe dyāvāpṛthivī antar īyate 
SA_GV01_rvh1-10u-838	RV_1,035.09c apāmīvām bādhate veti sūryam abhi kṛṣṇena rajasā dyām ṛṇoti //	apa amīvām bādhate veti sūryam abhi kṛṣṇena rajasā dyām ṛṇoti 
SA_GV01_rvh1-10u-839	RV_1,035.10a hiraṇyahasto asuraḥ sunīthaḥ sumṛḷīkaḥ svavāṃ yātv arvāṅ /	hiraṇya hastaḥ asuraḥ su nīthaḥ su mṛḍīkaḥ su avām yātu arvāṅ 
SA_GV01_rvh1-10u-840	RV_1,035.10c apasedhan rakṣaso yātudhānān asthād devaḥ pratidoṣaṃ gṛṇānaḥ //	apasedhan rakṣasaḥ yātudhānān asthāt devaḥ pratidoṣam gṛṇānaḥ 
SA_GV01_rvh1-10u-841	RV_1,035.11a ye te panthāḥ savitaḥ pūrvyāso 'reṇavaḥ sukṛtā antarikṣe /	ye te panthāḥ savitar pūrvyāsaḥ reṇavaḥ su kṛtāḥ antarikṣe 
SA_GV01_rvh1-10u-842	RV_1,035.11c tebhir no adya pathibhiḥ sugebhī rakṣā ca no adhi ca brūhi deva //	tebhiḥ naḥ adya pathibhiḥ su gebhiḥ rakṣā ca naḥ adhi ca brūhi deva 
SA_GV01_rvh1-10u-843	RV_1,036.01a pra vo yahvam purūṇāṃ viśāṃ devayatīnām /	pra vaḥ yahvam purūṇām viśām devayatīnām 
SA_GV01_rvh1-10u-844	RV_1,036.01c agniṃ sūktebhir vacobhir īmahe yaṃ sīm id anya īḷate //	agnim sūktebhiḥ vacobhiḥ īmahe yam sīm id anye īḍate 
SA_GV01_rvh1-10u-845	RV_1,036.02a janāso agniṃ dadhire sahovṛdhaṃ haviṣmanto vidhema te /	janāsaḥ agnim dadhire sahaḥ vṛdham haviṣmantaḥ vidhema te 
SA_GV01_rvh1-10u-846	RV_1,036.02c sa tvaṃ no adya sumanā ihāvitā bhavā vājeṣu santya //	sa tvam naḥ adya sumanāḥ iha avitā bhava vājeṣu santya 
SA_GV01_rvh1-10u-847	RV_1,036.03a pra tvā dūtaṃ vṛṇīmahe hotāraṃ viśvavedasam /	pra tvā dūtam vṛṇīmahe hotāram viśva vedasam 
SA_GV01_rvh1-10u-848	RV_1,036.03c mahas te sato vi caranty arcayo divi spṛśanti bhānavaḥ //	mahaḥ te sataḥ vi caranti arcayaḥ divi spṛśanti bhānavaḥ 
SA_GV01_rvh1-10u-849	RV_1,036.04a devāsas tvā varuṇo mitro aryamā saṃ dūtam pratnam indhate /	devāsaḥ tvā varuṇaḥ mitraḥ aryamā sam dūtam pratnam indhate 
SA_GV01_rvh1-10u-850	RV_1,036.04c viśvaṃ so agne jayati tvayā dhanaṃ yas te dadāśa martyaḥ //	viśvam saḥ agne jayati tvayā dhanam yaḥ te dadāśa martyaḥ 
SA_GV01_rvh1-10u-851	RV_1,036.05a mandro hotā gṛhapatir agne dūto viśām asi /	mandraḥ hotā gṛhapatiḥ agne dūtaḥ viśām asi 
SA_GV01_rvh1-10u-852	RV_1,036.05c tve viśvā saṃgatāni vratā dhruvā yāni devā akṛṇvata //	tve viśvā saṃgatāni vratā dhruvā yāni devāḥ akṛṇvata 
SA_GV01_rvh1-10u-853	RV_1,036.06a tve id agne subhage yaviṣṭhya viśvam ā hūyate haviḥ /	tve id agne subhage yaviṣṭhya viśvam ā hūyate haviḥ 
SA_GV01_rvh1-10u-854	RV_1,036.06c sa tvaṃ no adya sumanā utāparaṃ yakṣi devān suvīryā //	sa tvam naḥ adya sumanāḥ uta aparam yakṣi devān su vīryā 
SA_GV01_rvh1-10u-855	RV_1,036.07a taṃ ghem itthā namasvina upa svarājam āsate /	tam gha īm itthā namasvinaḥ upa svarājam āsate 
SA_GV01_rvh1-10u-856	RV_1,036.07c hotrābhir agnim manuṣaḥ sam indhate titirvāṃso ati sridhaḥ //	hotrābhiḥ agnim manuṣaḥ sam indhate titirvāṃsaḥ ati sridhaḥ 
SA_GV01_rvh1-10u-857	RV_1,036.08a ghnanto vṛtram ataran rodasī apa uru kṣayāya cakrire /	ghnantaḥ vṛtram ataran rodasī apaḥ uru kṣayāya cakrire 
SA_GV01_rvh1-10u-858	RV_1,036.08c bhuvat kaṇve vṛṣā dyumny āhutaḥ krandad aśvo gaviṣṭiṣu //	bhuvat kaṇve vṛṣā dyumnī āhutaḥ krandat aśvaḥ gaviṣṭiṣu 
SA_GV01_rvh1-10u-859	RV_1,036.09a saṃ sīdasva mahāṃ asi śocasva devavītamaḥ /	sam sīdasva mahān asi śocasva deva vītamaḥ 
SA_GV01_rvh1-10u-860	RV_1,036.09c vi dhūmam agne aruṣam miyedhya sṛja praśasta darśatam //	vi dhūmam agne aruṣam miyedhya sṛja praśasta darśatam 
SA_GV01_rvh1-10u-861	RV_1,036.10a yaṃ tvā devāso manave dadhur iha yajiṣṭhaṃ havyavāhana /	yam tvā devāsaḥ manave iha yajiṣṭham havyavāhana 
SA_GV01_rvh1-10u-862	RV_1,036.10c yaṃ kaṇvo medhyātithir dhanaspṛtaṃ yaṃ vṛṣā yam upastutaḥ //	yam kaṇvaḥ medhyātithiḥ dhana spṛtam yam vṛṣā yam upastutaḥ 
SA_GV01_rvh1-10u-863	RV_1,036.11a yam agnim medhyātithiḥ kaṇva īdha ṛtād adhi /	yam agnim medhyātithiḥ kaṇvaḥ īdhe ṛtāt adhi 
SA_GV01_rvh1-10u-864	RV_1,036.11c tasya preṣo dīdiyus tam imā ṛcas tam agniṃ vardhayāmasi //	tasya pra iṣaḥ dīdiyuḥ tam imāḥ ṛcaḥ tam agnim vardhayāmasi 
SA_GV01_rvh1-10u-865	RV_1,036.12a rāyas pūrdhi svadhāvo 'sti hi te 'gne deveṣv āpyam /	rāyaḥ pūrdhi svadhāvas sti hi te gne deveṣu āpyam 
SA_GV01_rvh1-10u-866	RV_1,036.12c tvaṃ vājasya śrutyasya rājasi sa no mṛḷa mahāṃ asi //	tvam vājasya śrutyasya rājasi sa naḥ mṛḍa mahān asi 
SA_GV01_rvh1-10u-867	RV_1,036.13a ūrdhva ū ṣu ṇa ūtaye tiṣṭhā devo na savitā /	ūrdhvaḥ u su naḥ ūtaye tiṣṭha devaḥ na savitā 
SA_GV01_rvh1-10u-868	RV_1,036.13c ūrdhvo vājasya sanitā yad añjibhir vāghadbhir vihvayāmahe //	ūrdhvaḥ vājasya sanitā yat añjibhiḥ vāghadbhiḥ vihvayāmahe 
SA_GV01_rvh1-10u-869	RV_1,036.14a ūrdhvo naḥ pāhy aṃhaso ni ketunā viśvaṃ sam atriṇaṃ daha /	ūrdhvaḥ naḥ pāhi aṃhasaḥ ni ketunā viśvam sam atriṇam daha 
SA_GV01_rvh1-10u-870	RV_1,036.14c kṛdhī na ūrdhvāñ carathāya jīvase vidā deveṣu no duvaḥ //	kṛdhi naḥ ūrdhvām carathāya jīvase vida deveṣu naḥ duvaḥ 
SA_GV01_rvh1-10u-871	RV_1,036.15a pāhi no agne rakṣasaḥ pāhi dhūrter arāvṇaḥ /	pāhi naḥ agne rakṣasaḥ pāhi dhūrteḥ arāvṇaḥ 
SA_GV01_rvh1-10u-872	RV_1,036.15c pāhi rīṣata uta vā jighāṃsato bṛhadbhāno yaviṣṭhya //	pāhi rīṣataḥ uta vā jighāṃsataḥ bṛhadbhāno yaviṣṭhya 
SA_GV01_rvh1-10u-873	RV_1,036.16a ghaneva viṣvag vi jahy arāvṇas tapurjambha yo asmadhruk /	ghanā iva viṣvak vi jahi arāvṇaḥ tapuḥ jambha yaḥ asmadhruk 
SA_GV01_rvh1-10u-874	RV_1,036.16c yo martyaḥ śiśīte aty aktubhir mā naḥ sa ripur īśata //	yaḥ martyaḥ śiśīte ati aktubhiḥ mā naḥ sa ripuḥ īśata 
SA_GV01_rvh1-10u-875	RV_1,036.17a agnir vavne suvīryam agniḥ kaṇvāya saubhagam /	agniḥ vavne su vīryam agniḥ kaṇvāya saubhagam 
SA_GV01_rvh1-10u-876	RV_1,036.17c agniḥ prāvan mitrota medhyātithim agniḥ sātā upastutam //	agniḥ prāvat mitrā uta medhyātithim agniḥ sātau upastutam 
SA_GV01_rvh1-10u-877	RV_1,036.18a agninā turvaśaṃ yadum parāvata ugrādevaṃ havāmahe /	agninā turvaśam yadum parāvataḥ ugrādevam havāmahe 
SA_GV01_rvh1-10u-878	RV_1,036.18c agnir nayan navavāstvam bṛhadrathaṃ turvītiṃ dasyave sahaḥ //	agniḥ nayat navavāstvam bṛhat ratham turvītim dasyave sahaḥ 
SA_GV01_rvh1-10u-879	RV_1,036.19a ni tvām agne manur dadhe jyotir janāya śaśvate /	ni tvām agne manuḥ dadhe jyotiḥ janāya śaśvate 
SA_GV01_rvh1-10u-880	RV_1,036.19c dīdetha kaṇva ṛtajāta ukṣito yaṃ namasyanti kṛṣṭayaḥ //	dīdetha kaṇve ṛta jātaḥ ukṣitaḥ yam namasyanti kṛṣṭayaḥ 
SA_GV01_rvh1-10u-881	RV_1,036.20a tveṣāso agner amavanto arcayo bhīmāso na pratītaye /	tveṣāsaḥ agneḥ amavantaḥ arcayaḥ bhīmāsaḥ na pratītaye 
SA_GV01_rvh1-10u-882	RV_1,036.20c rakṣasvinaḥ sadam id yātumāvato viśvaṃ sam atriṇaṃ daha //	rakṣasvinaḥ sadam id yātumāvataḥ viśvam sam atriṇam daha 
SA_GV01_rvh1-10u-883	RV_1,037.01a krīḷaṃ vaḥ śardho mārutam anarvāṇaṃ ratheśubham /	krīḍam vaḥ śardhaḥ mārutam anarvāṇam ratheśubham 
SA_GV01_rvh1-10u-884	RV_1,037.01c kaṇvā abhi pra gāyata //	kaṇvāḥ abhi pra gāyata 
SA_GV01_rvh1-10u-885	RV_1,037.02a ye pṛṣatībhir ṛṣṭibhiḥ sākaṃ vāśībhir añjibhiḥ /	ye pṛṣatībhiḥ ṛṣṭibhiḥ sākam vāśībhiḥ añjibhiḥ 
SA_GV01_rvh1-10u-886	RV_1,037.02c ajāyanta svabhānavaḥ //	ajāyanta sva bhānavaḥ 
SA_GV01_rvh1-10u-887	RV_1,037.03a iheva śṛṇva eṣāṃ kaśā hasteṣu yad vadān /	iha iva śṛṇve eṣām kaśāḥ hasteṣu yat vadān 
SA_GV01_rvh1-10u-888	RV_1,037.03c ni yāmañ citram ṛñjate //	ni yāmam citram ṛñjate 
SA_GV01_rvh1-10u-889	RV_1,037.04a pra vaḥ śardhāya ghṛṣvaye tveṣadyumnāya śuṣmiṇe /	pra vaḥ śardhāya ghṛṣvaye tveṣa dyumnāya śuṣmiṇe 
SA_GV01_rvh1-10u-890	RV_1,037.04c devattam brahma gāyata //	devattam brahma gāyata 
SA_GV01_rvh1-10u-891	RV_1,037.05a pra śaṃsā goṣv aghnyaṃ krīḷaṃ yac chardho mārutam /	pra śaṃsa goṣu aghnyam krīḍam yat śardhaḥ mārutam 
SA_GV01_rvh1-10u-892	RV_1,037.05c jambhe rasasya vāvṛdhe //	jambhe rasasya vāvṛdhe 
SA_GV01_rvh1-10u-893	RV_1,037.06a ko vo varṣiṣṭha ā naro divaś ca gmaś ca dhūtayaḥ /	kaḥ vaḥ varṣiṣṭhaḥ ā naraḥ divaḥ ca gmaḥ ca dhūtayaḥ 
SA_GV01_rvh1-10u-894	RV_1,037.06c yat sīm antaṃ na dhūnutha //	yat sīm antam na dhūnutha 
SA_GV01_rvh1-10u-895	RV_1,037.07a ni vo yāmāya mānuṣo dadhra ugrāya manyave /	ni vaḥ yāmāya mānuṣaḥ dadhre ugrāya manyave 
SA_GV01_rvh1-10u-896	RV_1,037.07c jihīta parvato giriḥ //	jihīta parvataḥ giriḥ 
SA_GV01_rvh1-10u-897	RV_1,037.08a yeṣām ajmeṣu pṛthivī jujurvāṃ iva viśpatiḥ /	yeṣām ajmeṣu pṛthivī jujurvān iva viśpatiḥ 
SA_GV01_rvh1-10u-898	RV_1,037.08c bhiyā yāmeṣu rejate //	bhiyā yāmeṣu rejate 
SA_GV01_rvh1-10u-899	RV_1,037.09a sthiraṃ hi jānam eṣāṃ vayo mātur niretave /	sthiram hi jānam eṣām vayaḥ mātuḥ niretave 
SA_GV01_rvh1-10u-900	RV_1,037.09c yat sīm anu dvitā śavaḥ //	yat sīm anu dvitā śavaḥ 
SA_GV01_rvh1-10u-901	RV_1,037.10a ud u tye sūnavo giraḥ kāṣṭhā ajmeṣv atnata /	ud u tye sūnavaḥ giraḥ kāṣṭhāḥ ajmeṣu atnata 
SA_GV01_rvh1-10u-902	RV_1,037.10c vāśrā abhijñu yātave //	vāśrāḥ abhijñu yātave 
SA_GV01_rvh1-10u-903	RV_1,037.11a tyaṃ cid ghā dīrgham pṛthum miho napātam amṛdhram /	tyam cit gha dīrgham pṛthum mihaḥ napātam amṛdhram 
SA_GV01_rvh1-10u-904	RV_1,037.11c pra cyāvayanti yāmabhiḥ //	pra cyāvayanti yāmabhiḥ 
SA_GV01_rvh1-10u-905	RV_1,037.12a maruto yad dha vo balaṃ janāṃ acucyavītana /	marutaḥ yat ha vaḥ balam janān acucyavītana 
SA_GV01_rvh1-10u-906	RV_1,037.12c girīṃr acucyavītana //	girīṃr acucyavītana 
SA_GV01_rvh1-10u-907	RV_1,037.13a yad dha yānti marutaḥ saṃ ha bruvate 'dhvann ā /	yat ha yānti marutaḥ sam ha bruvate dhvan ā 
SA_GV01_rvh1-10u-908	RV_1,037.13c śṛṇoti kaś cid eṣām //	śṛṇoti kaḥ cit eṣām 
SA_GV01_rvh1-10u-909	RV_1,037.14a pra yāta śībham āśubhiḥ santi kaṇveṣu vo duvaḥ /	pra yāta śībham āśubhiḥ santi kaṇveṣu vaḥ duvaḥ 
SA_GV01_rvh1-10u-910	RV_1,037.14c tatro ṣu mādayādhvai //	tatra u su mādayādhvai 
SA_GV01_rvh1-10u-911	RV_1,037.15a asti hi ṣmā madāya vaḥ smasi ṣmā vayam eṣām /	asti hi sma madāya vaḥ smasi sma vayam eṣām 
SA_GV01_rvh1-10u-912	RV_1,037.15c viśvaṃ cid āyur jīvase //	viśvam cit āyuḥ jīvase 
SA_GV01_rvh1-10u-913	RV_1,038.01a kad dha nūnaṃ kadhapriyaḥ pitā putraṃ na hastayoḥ /	kad ha nūnam kadhapriyaḥ pitā putram na hastayoḥ 
SA_GV01_rvh1-10u-914	RV_1,038.01c dadhidhve vṛktabarhiṣaḥ //	dadhidhve vṛkta barhiṣaḥ 
SA_GV01_rvh1-10u-915	RV_1,038.02a kva nūnaṃ kad vo arthaṃ gantā divo na pṛthivyāḥ /	kva nūnam kad vaḥ artham gantā divaḥ na pṛthivyāḥ 
SA_GV01_rvh1-10u-916	RV_1,038.02c kva vo gāvo na raṇyanti //	kva vaḥ gāvaḥ na raṇyanti 
SA_GV01_rvh1-10u-917	RV_1,038.03a kva vaḥ sumnā navyāṃsi marutaḥ kva suvitā /	kva vaḥ sumnā navyāṃsi marutaḥ kva suvitā 
SA_GV01_rvh1-10u-918	RV_1,038.03c kvo viśvāni saubhagā //	kva u viśvāni saubhagā 
SA_GV01_rvh1-10u-919	RV_1,038.04a yad yūyam pṛśnimātaro martāsaḥ syātana /	yat yūyam pṛśni mātaraḥ martāsaḥ syātana 
SA_GV01_rvh1-10u-920	RV_1,038.04c stotā vo amṛtaḥ syāt //	stotā vaḥ amṛtaḥ syāt 
SA_GV01_rvh1-10u-921	RV_1,038.05a mā vo mṛgo na yavase jaritā bhūd ajoṣyaḥ /	mā vaḥ mṛgaḥ na yavase jaritā bhūt ajoṣyaḥ 
SA_GV01_rvh1-10u-922	RV_1,038.05c pathā yamasya gād upa //	pathā yamasya gāt upa 
SA_GV01_rvh1-10u-923	RV_1,038.06a mo ṣu ṇaḥ parā-parā nirṛtir durhaṇā vadhīt /	mā u su naḥ parāparā nirṛtiḥ durhaṇā vadhīt 
SA_GV01_rvh1-10u-924	RV_1,038.06c padīṣṭa tṛṣṇayā saha //	padīṣṭa tṛṣṇayā saha 
SA_GV01_rvh1-10u-925	RV_1,038.07a satyaṃ tveṣā amavanto dhanvañ cid ā rudriyāsaḥ /	satyam tveṣāḥ amavantaḥ dhanvam cit ā rudriyāsaḥ 
SA_GV01_rvh1-10u-926	RV_1,038.07c mihaṃ kṛṇvanty avātām //	miham kṛṇvanti avātām 
SA_GV01_rvh1-10u-927	RV_1,038.08a vāśreva vidyun mimāti vatsaṃ na mātā siṣakti /	vāśrā iva vidyut mimāti vatsam na mātā siṣakti 
SA_GV01_rvh1-10u-928	RV_1,038.08c yad eṣāṃ vṛṣṭir asarji //	yat eṣām vṛṣṭiḥ asarji 
SA_GV01_rvh1-10u-929	RV_1,038.09a divā cit tamaḥ kṛṇvanti parjanyenodavāhena /	divā cit tamaḥ kṛṇvanti parjanyena uda vāhena 
SA_GV01_rvh1-10u-930	RV_1,038.09c yat pṛthivīṃ vyundanti //	yat pṛthivīm vyundanti 
SA_GV01_rvh1-10u-931	RV_1,038.10a adha svanān marutāṃ viśvam ā sadma pārthivam /	adha svanāt marutām viśvam ā sadma pārthivam 
SA_GV01_rvh1-10u-932	RV_1,038.10c arejanta pra mānuṣāḥ //	arejanta pra mānuṣāḥ 
SA_GV01_rvh1-10u-933	RV_1,038.11a maruto vīḷupāṇibhiś citrā rodhasvatīr anu /	marutaḥ vīḍu pāṇibhiḥ citrāḥ rodhasvatīḥ anu 
SA_GV01_rvh1-10u-934	RV_1,038.11c yātem akhidrayāmabhiḥ //	yāta īm akhidra yāmabhiḥ 
SA_GV01_rvh1-10u-935	RV_1,038.12a sthirā vaḥ santu nemayo rathā aśvāsa eṣām /	sthirāḥ vaḥ santu nemayaḥ rathāḥ aśvāsaḥ eṣām 
SA_GV01_rvh1-10u-936	RV_1,038.12c susaṃskṛtā abhīśavaḥ //	su saṃskṛtāḥ abhīśavaḥ 
SA_GV01_rvh1-10u-937	RV_1,038.13a acchā vadā tanā girā jarāyai brahmaṇas patim /	acchā vada tanā girā jarāyai brahmaṇas patim 
SA_GV01_rvh1-10u-938	RV_1,038.13c agnim mitraṃ na darśatam //	agnim mitram na darśatam 
SA_GV01_rvh1-10u-939	RV_1,038.14a mimīhi ślokam āsye parjanya iva tatanaḥ /	mimīhi ślokam āsye parjanyaḥ iva tatanaḥ 
SA_GV01_rvh1-10u-940	RV_1,038.14c gāya gāyatram ukthyam //	gāya gāyatram ukthyam 
SA_GV01_rvh1-10u-941	RV_1,038.15a vandasva mārutaṃ gaṇaṃ tveṣam panasyum arkiṇam /	vandasva mārutam gaṇam tveṣam panasyum arkiṇam 
SA_GV01_rvh1-10u-942	RV_1,038.15c asme vṛddhā asann iha //	asme vṛddhāḥ asan iha 
SA_GV01_rvh1-10u-943	RV_1,039.01a pra yad itthā parāvataḥ śocir na mānam asyatha /	pra yat itthā parāvataḥ śociḥ na mānam asyatha 
SA_GV01_rvh1-10u-944	RV_1,039.01c kasya kratvā marutaḥ kasya varpasā kaṃ yātha kaṃ ha dhūtayaḥ //	kasya kratvā marutaḥ kasya varpasā kam yātha kam ha dhūtayaḥ 
SA_GV01_rvh1-10u-945	RV_1,039.02a sthirā vaḥ santv āyudhā parāṇude vīḷū uta pratiṣkabhe /	sthirā vaḥ santu āyudhā parāṇude vīḍū uta pratiṣkabhe 
SA_GV01_rvh1-10u-946	RV_1,039.02c yuṣmākam astu taviṣī panīyasī mā martyasya māyinaḥ //	yuṣmākam astu taviṣī panīyasī mā martyasya māyinaḥ 
SA_GV01_rvh1-10u-947	RV_1,039.03a parā ha yat sthiraṃ hatha naro vartayathā guru /	parā ha yat sthiram hatha naraḥ vartayathā guru 
SA_GV01_rvh1-10u-948	RV_1,039.03c vi yāthana vaninaḥ pṛthivyā vy āśāḥ parvatānām //	vi yāthana vaninaḥ pṛthivyāḥ vi āśāḥ parvatānām 
SA_GV01_rvh1-10u-949	RV_1,039.04a nahi vaḥ śatrur vivide adhi dyavi na bhūmyāṃ riśādasaḥ /	nahi vaḥ śatruḥ vivide adhi dyavi na bhūmyām riśādasaḥ 
SA_GV01_rvh1-10u-950	RV_1,039.04c yuṣmākam astu taviṣī tanā yujā rudrāso nū cid ādhṛṣe //	yuṣmākam astu taviṣī tanā yujā rudrāsaḥ nu cit ādhṛṣe 
SA_GV01_rvh1-10u-951	RV_1,039.05a pra vepayanti parvatān vi viñcanti vanaspatīn /	pra vepayanti parvatān vi viñcanti vanaspatīn 
SA_GV01_rvh1-10u-952	RV_1,039.05c pro ārata maruto durmadā iva devāsaḥ sarvayā viśā //	pra u ārata marutaḥ durmadāḥ iva devāsaḥ sarvayā viśā 
SA_GV01_rvh1-10u-953	RV_1,039.06a upo ratheṣu pṛṣatīr ayugdhvam praṣṭir vahati rohitaḥ /	upa u ratheṣu pṛṣatīḥ ayugdhvam praṣṭiḥ vahati rohitaḥ 
SA_GV01_rvh1-10u-954	RV_1,039.06c ā vo yāmāya pṛthivī cid aśrod abībhayanta mānuṣāḥ //	ā vaḥ yāmāya pṛthivī cit aśrot abībhayanta mānuṣāḥ 
SA_GV01_rvh1-10u-955	RV_1,039.07a ā vo makṣū tanāya kaṃ rudrā avo vṛṇīmahe /	ā vaḥ makṣū tanāya kam rudrāḥ avaḥ vṛṇīmahe 
SA_GV01_rvh1-10u-956	RV_1,039.07c gantā nūnaṃ no 'vasā yathā puretthā kaṇvāya bibhyuṣe //	ganta nūnam naḥ vasā yathā purā itthā kaṇvāya bibhyuṣe 
SA_GV01_rvh1-10u-957	RV_1,039.08a yuṣmeṣito maruto martyeṣita ā yo no abhva īṣate /	yuṣmeṣitaḥ marutaḥ martya iṣitaḥ ā yaḥ naḥ abhvaḥ īṣate 
SA_GV01_rvh1-10u-958	RV_1,039.08c vi taṃ yuyota śavasā vy ojasā vi yuṣmākābhir ūtibhiḥ //	vi tam yuyota śavasā vi ojasā vi yuṣmākābhiḥ ūtibhiḥ 
SA_GV01_rvh1-10u-959	RV_1,039.09a asāmi hi prayajyavaḥ kaṇvaṃ dada pracetasaḥ /	asāmi hi prayajyavaḥ kaṇvam dada pracetasaḥ 
SA_GV01_rvh1-10u-960	RV_1,039.09c asāmibhir maruta ā na ūtibhir gantā vṛṣṭiṃ na vidyutaḥ //	asāmibhiḥ marutaḥ ā naḥ ūtibhiḥ ganta vṛṣṭim na vidyutaḥ 
SA_GV01_rvh1-10u-961	RV_1,039.10a asāmy ojo bibhṛthā sudānavo 'sāmi dhūtayaḥ śavaḥ /	asāmi ojaḥ bibhṛtha sudānavaḥ sāmi dhūtayaḥ śavaḥ 
SA_GV01_rvh1-10u-962	RV_1,039.10c ṛṣidviṣe marutaḥ parimanyava iṣuṃ na sṛjata dviṣam //	ṛṣi dviṣe marutaḥ parimanyavaḥ iṣum na sṛjata dviṣam 
SA_GV01_rvh1-10u-963	RV_1,040.01a ut tiṣṭha brahmaṇas pate devayantas tvemahe /	ud tiṣṭha brahmaṇaḥ pate devayantaḥ tvā īmahe 
SA_GV01_rvh1-10u-964	RV_1,040.01c upa pra yantu marutaḥ sudānava indra prāśūr bhavā sacā //	upa pra yantu marutaḥ sudānavaḥ indra prāśūḥ bhava sacā 
SA_GV01_rvh1-10u-965	RV_1,040.02a tvām id dhi sahasas putra martya upabrūte dhane hite /	tvām id hi sahasas putra martyaḥ upabrūte dhane hite 
SA_GV01_rvh1-10u-966	RV_1,040.02c suvīryam maruta ā svaśvyaṃ dadhīta yo va ācake //	su vīryam marutaḥ ā su aśvyam dadhīta yaḥ vaḥ ācake 
SA_GV01_rvh1-10u-967	RV_1,040.03a praitu brahmaṇas patiḥ pra devy etu sūnṛtā /	praitu brahmaṇaḥ patiḥ pra devī etu sūnṛtā 
SA_GV01_rvh1-10u-968	RV_1,040.03c acchā vīraṃ naryam paṅktirādhasaṃ devā yajñaṃ nayantu naḥ //	acchā vīram naryam paṅkti rādhasam devāḥ yajñam nayantu naḥ 
SA_GV01_rvh1-10u-969	RV_1,040.04a yo vāghate dadāti sūnaraṃ vasu sa dhatte akṣiti śravaḥ /	yaḥ vāghate dadāti sūnaram vasu sa dhatte akṣiti śravaḥ 
SA_GV01_rvh1-10u-970	RV_1,040.04c tasmā iḷāṃ suvīrām ā yajāmahe supratūrtim anehasam //	tasmai iḷām su vīrām ā yajāmahe su pratūrtim anehasam 
SA_GV01_rvh1-10u-971	RV_1,040.05a pra nūnam brahmaṇas patir mantraṃ vadaty ukthyam /	pra nūnam brahmaṇaḥ patiḥ mantram vadati ukthyam 
SA_GV01_rvh1-10u-972	RV_1,040.05c yasminn indro varuṇo mitro aryamā devā okāṃsi cakrire //	yasmin indraḥ varuṇaḥ mitraḥ aryamā devāḥ okāṃsi cakrire 
SA_GV01_rvh1-10u-973	RV_1,040.06a tam id vocemā vidatheṣu śambhuvam mantraṃ devā anehasam /	tam id voca imāḥ vidatheṣu śambhuvam mantram devāḥ anehasam 
SA_GV01_rvh1-10u-974	RV_1,040.06c imāṃ ca vācam pratiharyathā naro viśved vāmā vo aśnavat //	imām ca vācam pratiharyathā naraḥ viśvā id vāmā vaḥ aśnavat 
SA_GV01_rvh1-10u-975	RV_1,040.07a ko devayantam aśnavaj janaṃ ko vṛktabarhiṣam /	kaḥ devayantam aśnavat janam kaḥ vṛkta barhiṣam 
SA_GV01_rvh1-10u-976	RV_1,040.07c pra-pra dāśvān pastyābhir asthitāntarvāvat kṣayaṃ dadhe //	pra pra dāśvān pastyābhiḥ asthita antarvāvat kṣayam dadhe 
SA_GV01_rvh1-10u-977	RV_1,040.08a upa kṣatram pṛñcīta hanti rājabhir bhaye cit sukṣitiṃ dadhe /	upa kṣatram pṛñcīta hanti rājabhiḥ bhaye cit su kṣitim dadhe 
SA_GV01_rvh1-10u-978	RV_1,040.08c nāsya vartā na tarutā mahādhane nārbhe asti vajriṇaḥ //	na asya vartā na tarutā mahādhane na arbhe asti vajriṇaḥ 
SA_GV01_rvh1-10u-979	RV_1,041.01a yaṃ rakṣanti pracetaso varuṇo mitro aryamā /	yam rakṣanti pracetasaḥ varuṇaḥ mitraḥ aryamā 
SA_GV01_rvh1-10u-980	RV_1,041.01c nū cit sa dabhyate janaḥ //	nū cit sa dabhyate janaḥ 
SA_GV01_rvh1-10u-981	RV_1,041.02a yam bāhuteva piprati pānti martyaṃ riṣaḥ /	yam bāhutā iva piprati pānti martyam riṣaḥ 
SA_GV01_rvh1-10u-982	RV_1,041.02c ariṣṭaḥ sarva edhate //	ariṣṭaḥ sarvaḥ edhate 
SA_GV01_rvh1-10u-983	RV_1,041.03a vi durgā vi dviṣaḥ puro ghnanti rājāna eṣām /	vi durgā vi dviṣaḥ puras ghnanti rājānaḥ eṣām 
SA_GV01_rvh1-10u-984	RV_1,041.03c nayanti duritā tiraḥ //	nayanti duritā tiras 
SA_GV01_rvh1-10u-985	RV_1,041.04a sugaḥ panthā anṛkṣara ādityāsa ṛtaṃ yate /	su gaḥ panthāḥ anṛkṣaraḥ ādityāsaḥ ṛtam yate 
SA_GV01_rvh1-10u-986	RV_1,041.04c nātrāvakhādo asti vaḥ //	na atra avakhādaḥ asti vaḥ 
SA_GV01_rvh1-10u-987	RV_1,041.05a yaṃ yajñaṃ nayathā nara ādityā ṛjunā pathā /	yam yajñam nayathā naraḥ ādityāḥ ṛjunā pathā 
SA_GV01_rvh1-10u-988	RV_1,041.05c pra vaḥ sa dhītaye naśat //	pra vaḥ sa dhītaye naśat 
SA_GV01_rvh1-10u-989	RV_1,041.06a sa ratnam martyo vasu viśvaṃ tokam uta tmanā /	sa ratnam martyaḥ vasu viśvam tokam uta tmanā 
SA_GV01_rvh1-10u-990	RV_1,041.06c acchā gacchaty astṛtaḥ //	acchā gacchati astṛtaḥ 
SA_GV01_rvh1-10u-991	RV_1,041.07a kathā rādhāma sakhāya stomam mitrasyāryamṇaḥ /	kathā rādhāma sakhāyaḥ stomam mitrasya aryamṇaḥ 
SA_GV01_rvh1-10u-992	RV_1,041.07c mahi psaro varuṇasya //	mahi psaraḥ varuṇasya 
SA_GV01_rvh1-10u-993	RV_1,041.08a mā vo ghnantam mā śapantam prati voce devayantam /	mā vaḥ ghnantam mā śapantam prati voce devayantam 
SA_GV01_rvh1-10u-994	RV_1,041.08c sumnair id va ā vivāse //	sumnaiḥ id vaḥ ā vivāse 
SA_GV01_rvh1-10u-995	RV_1,041.09a caturaś cid dadamānād bibhīyād ā nidhātoḥ /	caturaḥ cit dadamānāt bibhīyāt ā nidhātoḥ 
SA_GV01_rvh1-10u-996	RV_1,041.09c na duruktāya spṛhayet //	na duruktāya spṛhayet 
SA_GV01_rvh1-10u-997	RV_1,042.01a sam pūṣann adhvanas tira vy aṃho vimuco napāt /	sam pūṣan adhvanaḥ tira vi aṃhaḥ vimucaḥ napāt 
SA_GV01_rvh1-10u-998	RV_1,042.01c sakṣvā deva pra ṇas puraḥ //	sakṣva deva pra naḥ puras 
SA_GV01_rvh1-10u-999	RV_1,042.02a yo naḥ pūṣann agho vṛko duḥśeva ādideśati /	yaḥ naḥ pūṣan aghaḥ vṛkaḥ duḥśevaḥ ādideśati 
SA_GV01_rvh1-10u-1000	RV_1,042.02c apa sma tam patho jahi //	apa sma tam pathaḥ jahi 
SA_GV01_rvh1-10u-1001	RV_1,042.03a apa tyam paripanthinam muṣīvāṇaṃ huraścitam /	apa tyam paripanthinam muṣīvāṇam huraścitam 
SA_GV01_rvh1-10u-1002	RV_1,042.03c dūram adhi sruter aja //	dūram adhi sruteḥ aja 
SA_GV01_rvh1-10u-1003	RV_1,042.04a tvaṃ tasya dvayāvino 'ghaśaṃsasya kasya cit /	tvam tasya dvayāvinaḥ gha śaṃsasya kasya cit 
SA_GV01_rvh1-10u-1004	RV_1,042.04c padābhi tiṣṭha tapuṣim //	padā abhi tiṣṭha tapuṣim 
SA_GV01_rvh1-10u-1005	RV_1,042.05a ā tat te dasra mantumaḥ pūṣann avo vṛṇīmahe /	ā tat te dasra mantumas pūṣan avaḥ vṛṇīmahe 
SA_GV01_rvh1-10u-1006	RV_1,042.05c yena pitṝn acodayaḥ //	yena pitṝn acodayaḥ 
SA_GV01_rvh1-10u-1007	RV_1,042.06a adhā no viśvasaubhaga hiraṇyavāśīmattama /	adha naḥ viśva saubhaga hiraṇya vāśīmattama 
SA_GV01_rvh1-10u-1008	RV_1,042.06c dhanāni suṣaṇā kṛdhi //	dhanāni suṣaṇā kṛdhi 
SA_GV01_rvh1-10u-1009	RV_1,042.07a ati naḥ saścato naya sugā naḥ supathā kṛṇu /	ati naḥ saścataḥ naya su gā naḥ su pathā kṛṇu 
SA_GV01_rvh1-10u-1010	RV_1,042.07c pūṣann iha kratuṃ vidaḥ //	pūṣan iha kratum vidaḥ 
SA_GV01_rvh1-10u-1011	RV_1,042.08a abhi sūyavasaṃ naya na navajvāro adhvane /	abhi sū yavasam naya na nava jvāraḥ adhvane 
SA_GV01_rvh1-10u-1012	RV_1,042.08c pūṣann iha kratuṃ vidaḥ //	pūṣan iha kratum vidaḥ 
SA_GV01_rvh1-10u-1013	RV_1,042.09a śagdhi pūrdhi pra yaṃsi ca śiśīhi prāsy udaram /	śagdhi pūrdhi pra yaṃsi ca śiśīhi prāsi udaram 
SA_GV01_rvh1-10u-1014	RV_1,042.09c pūṣann iha kratuṃ vidaḥ //	pūṣan iha kratum vidaḥ 
SA_GV01_rvh1-10u-1015	RV_1,042.10a na pūṣaṇam methāmasi sūktair abhi gṛṇīmasi /	na pūṣaṇam methāmasi sūktaiḥ abhi gṛṇīmasi 
SA_GV01_rvh1-10u-1016	RV_1,042.10c vasūni dasmam īmahe //	vasūni dasmam īmahe 
SA_GV01_rvh1-10u-1017	RV_1,043.01a kad rudrāya pracetase mīḷhuṣṭamāya tavyase /	kad rudrāya pracetase mīḍhuṣṭamāya tavyase 
SA_GV01_rvh1-10u-1018	RV_1,043.01c vocema śantamaṃ hṛde //	vocema śantamam hṛde 
SA_GV01_rvh1-10u-1019	RV_1,043.02a yathā no aditiḥ karat paśve nṛbhyo yathā gave /	yathā naḥ aditiḥ karat paśve nṛbhyaḥ yathā gave 
SA_GV01_rvh1-10u-1020	RV_1,043.02c yathā tokāya rudriyam //	yathā tokāya rudriyam 
SA_GV01_rvh1-10u-1021	RV_1,043.03a yathā no mitro varuṇo yathā rudraś ciketati /	yathā naḥ mitraḥ varuṇaḥ yathā rudraḥ ciketati 
SA_GV01_rvh1-10u-1022	RV_1,043.03c yathā viśve sajoṣasaḥ //	yathā viśve sajoṣasaḥ 
SA_GV01_rvh1-10u-1023	RV_1,043.04a gāthapatim medhapatiṃ rudraṃ jalāṣabheṣajam /	gātha patim medha patim rudram jalāṣa bheṣajam 
SA_GV01_rvh1-10u-1024	RV_1,043.04c tac chaṃyoḥ sumnam īmahe //	tat śaṃyoḥ sumnam īmahe 
SA_GV01_rvh1-10u-1025	RV_1,043.05a yaḥ śukra iva sūryo hiraṇyam iva rocate /	yaḥ śukraḥ iva sūryaḥ hiraṇyam iva rocate 
SA_GV01_rvh1-10u-1026	RV_1,043.05c śreṣṭho devānāṃ vasuḥ //	śreṣṭhaḥ devānām vasuḥ 
SA_GV01_rvh1-10u-1027	RV_1,043.06a śaṃ naḥ karaty arvate sugam meṣāya meṣye /	śam naḥ karati arvate sugam meṣāya meṣye 
SA_GV01_rvh1-10u-1028	RV_1,043.06c nṛbhyo nāribhyo gave //	nṛbhyaḥ nāribhyaḥ gave 
SA_GV01_rvh1-10u-1029	RV_1,043.07a asme soma śriyam adhi ni dhehi śatasya nṛṇām /	asme soma śriyam adhi ni dhehi śatasya nṛṇām 
SA_GV01_rvh1-10u-1030	RV_1,043.07c mahi śravas tuvinṛmṇam //	mahi śravaḥ tuvi nṛmṇam 
SA_GV01_rvh1-10u-1031	RV_1,043.08a mā naḥ somaparibādho mārātayo juhuranta /	mā naḥ soma paribādhaḥ mā arātayaḥ juhuranta 
SA_GV01_rvh1-10u-1032	RV_1,043.08c ā na indo vāje bhaja //	ā naḥ indo vāje bhaja 
SA_GV01_rvh1-10u-1033	RV_1,043.09a yās te prajā amṛtasya parasmin dhāmann ṛtasya /	yāḥ te prajāḥ amṛtasya parasmin dhāman ṛtasya 
SA_GV01_rvh1-10u-1034	RV_1,043.09c mūrdhā nābhā soma vena ābhūṣantīḥ soma vedaḥ //	mūrdhā nābhā soma venaḥ ābhūṣantīḥ soma vedaḥ 
SA_GV01_rvh1-10u-1035	RV_1,044.01a agne vivasvad uṣasaś citraṃ rādho amartya /	agne vivasvat uṣasaḥ citram rādhaḥ amartya 
SA_GV01_rvh1-10u-1036	RV_1,044.01c ā dāśuṣe jātavedo vahā tvam adyā devāṃ uṣarbudhaḥ //	ā dāśuṣe jātavedaḥ vaha tvam adyā devān uṣarbudhaḥ 
SA_GV01_rvh1-10u-1037	RV_1,044.02a juṣṭo hi dūto asi havyavāhano 'gne rathīr adhvarāṇām /	juṣṭaḥ hi dūtaḥ asi havya vāhanaḥ gneḥ rathīḥ adhvarāṇām 
SA_GV01_rvh1-10u-1038	RV_1,044.02c sajūr aśvibhyām uṣasā suvīryam asme dhehi śravo bṛhat //	sajūs aśvibhyām uṣasā su vīryam asme dhehi śravaḥ bṛhat 
SA_GV01_rvh1-10u-1039	RV_1,044.03a adyā dūtaṃ vṛṇīmahe vasum agnim purupriyam /	adyā dūtam vṛṇīmahe vasum agnim puru priyam 
SA_GV01_rvh1-10u-1040	RV_1,044.03c dhūmaketum bhāṛjīkaṃ vyuṣṭiṣu yajñānām adhvaraśriyam //	dhūma ketum bhāṛjīkam vyuṣṭiṣu yajñānām adhvara śriyam 
SA_GV01_rvh1-10u-1041	RV_1,044.04a śreṣṭhaṃ yaviṣṭham atithiṃ svāhutaṃ juṣṭaṃ janāya dāśuṣe /	śreṣṭham yaviṣṭham atithim su āhutam juṣṭam janāya dāśuṣe 
SA_GV01_rvh1-10u-1042	RV_1,044.04c devāṃ acchā yātave jātavedasam agnim īḷe vyuṣṭiṣu //	devān acchā yātave jātavedasam agnim īḍe vyuṣṭiṣu 
SA_GV01_rvh1-10u-1043	RV_1,044.05a staviṣyāmi tvām ahaṃ viśvasyāmṛta bhojana /	staviṣyāmi tvām aham viśvasya amṛta bhojana 
SA_GV01_rvh1-10u-1044	RV_1,044.05c agne trātāram amṛtam miyedhya yajiṣṭhaṃ havyavāhana //	agne trātāram amṛtam miyedhya yajiṣṭham havyavāhana 
SA_GV01_rvh1-10u-1045	RV_1,044.06a suśaṃso bodhi gṛṇate yaviṣṭhya madhujihvaḥ svāhutaḥ /	su śaṃsaḥ bodhi gṛṇate yaviṣṭhya madhu jihvaḥ su āhutaḥ 
SA_GV01_rvh1-10u-1046	RV_1,044.06c praskaṇvasya pratirann āyur jīvase namasyā daivyaṃ janam //	praskaṇvasya pratiran āyuḥ jīvase namasya daivyam janam 
SA_GV01_rvh1-10u-1047	RV_1,044.07a hotāraṃ viśvavedasaṃ saṃ hi tvā viśa indhate /	hotāram viśva vedasam sam hi tvā viśaḥ indhate 
SA_GV01_rvh1-10u-1048	RV_1,044.07c sa ā vaha puruhūta pracetaso 'gne devāṃ iha dravat //	saḥ ā vaha puruhūta pracetasaḥ gne devān iha dravat 
SA_GV01_rvh1-10u-1049	RV_1,044.08a savitāram uṣasam aśvinā bhagam agniṃ vyuṣṭiṣu kṣapaḥ /	savitāram uṣasam aśvinā bhagam agnim vyuṣṭiṣu kṣapaḥ 
SA_GV01_rvh1-10u-1050	RV_1,044.08c kaṇvāsas tvā sutasomāsa indhate havyavāhaṃ svadhvara //	kaṇvāsaḥ tvā suta somāsaḥ indhate havyavāham su adhvara 
SA_GV01_rvh1-10u-1051	RV_1,044.09a patir hy adhvarāṇām agne dūto viśām asi /	patiḥ hi adhvarāṇām agne dūtaḥ viśām asi 
SA_GV01_rvh1-10u-1052	RV_1,044.09c uṣarbudha ā vaha somapītaye devāṃ adya svardṛśaḥ //	uṣarbudhaḥ ā vaha soma pītaye devān adya svar dṛśaḥ 
SA_GV01_rvh1-10u-1053	RV_1,044.10a agne pūrvā anūṣaso vibhāvaso dīdetha viśvadarśataḥ /	agne pūrvāḥ anu uṣasaḥ vibhāvaso dīdetha viśva darśataḥ 
SA_GV01_rvh1-10u-1054	RV_1,044.10c asi grāmeṣv avitā purohito 'si yajñeṣu mānuṣaḥ //	asi grāmeṣu avitā purohitaḥ si yajñeṣu mānuṣaḥ 
SA_GV01_rvh1-10u-1055	RV_1,044.11a ni tvā yajñasya sādhanam agne hotāram ṛtvijam /	ni tvā yajñasya sādhanam agne hotāram ṛtvijam 
SA_GV01_rvh1-10u-1056	RV_1,044.11c manuṣvad deva dhīmahi pracetasaṃ jīraṃ dūtam amartyam //	manuṣvat deva dhīmahi pracetasam jīram dūtam amartyam 
SA_GV01_rvh1-10u-1057	RV_1,044.12a yad devānām mitramahaḥ purohito 'ntaro yāsi dūtyam /	yat devānām mitra mahas purohitaḥ ntaras yāsi dūtyam 
SA_GV01_rvh1-10u-1058	RV_1,044.12c sindhor iva prasvanitāsa ūrmayo 'gner bhrājante arcayaḥ //	sindhoḥ iva prasvanitāsaḥ ūrmayaḥ gneḥ bhrājante arcayaḥ 
SA_GV01_rvh1-10u-1059	RV_1,044.13a śrudhi śrutkarṇa vahnibhir devair agne sayāvabhiḥ /	śrudhi śrut karṇa vahnibhiḥ devaiḥ agne sa yāvabhiḥ 
SA_GV01_rvh1-10u-1060	RV_1,044.13c ā sīdantu barhiṣi mitro aryamā prātaryāvāṇo adhvaram //	ā sīdantu barhiṣi mitraḥ aryamā prātaryāvāṇaḥ adhvaram 
SA_GV01_rvh1-10u-1061	RV_1,044.14a śṛṇvantu stomam marutaḥ sudānavo 'gnijihvā ṛtāvṛdhaḥ /	śṛṇvantu stomam marutaḥ sudānavaḥ gni jihvāḥ ṛtāvṛdhaḥ 
SA_GV01_rvh1-10u-1062	RV_1,044.14c pibatu somaṃ varuṇo dhṛtavrato 'śvibhyām uṣasā sajūḥ //	pibatu somam varuṇaḥ dhṛta vrataḥ śvibhyām uṣasā sajūs 
SA_GV01_rvh1-10u-1063	RV_1,045.01a tvam agne vasūṃr iha rudrāṃ ādityāṃ uta /	tvam agne vasūn iha rudrān ādityān uta 
SA_GV01_rvh1-10u-1064	RV_1,045.01c yajā svadhvaraṃ janam manujātaṃ ghṛtapruṣam //	yaja su adhvaram janam manu jātam ghṛta pruṣam 
SA_GV01_rvh1-10u-1065	RV_1,045.02a śruṣṭīvāno hi dāśuṣe devā agne vicetasaḥ /	śruṣṭīvānaḥ hi dāśuṣe devāḥ agne vicetasaḥ 
SA_GV01_rvh1-10u-1066	RV_1,045.02c tān rohidaśva girvaṇas trayastriṃśatam ā vaha //	tān rohit aśva girvaṇaḥ trayastriṃśatam ā vaha 
SA_GV01_rvh1-10u-1067	RV_1,045.03a priyamedhavad atrivaj jātavedo virūpavat /	priyamedha vat atri vat jātavedaḥ virūpa vat 
SA_GV01_rvh1-10u-1068	RV_1,045.03c aṅgirasvan mahivrata praskaṇvasya śrudhī havam //	aṅgirasvat mahi vrata praskaṇvasya śrudhi havam 
SA_GV01_rvh1-10u-1069	RV_1,045.04a mahikerava ūtaye priyamedhā ahūṣata /	mahi keravaḥ ūtaye priyamedhāḥ ahūṣata 
SA_GV01_rvh1-10u-1070	RV_1,045.04c rājantam adhvarāṇām agniṃ śukreṇa śociṣā //	rājantam adhvarāṇām agnim śukreṇa śociṣā 
SA_GV01_rvh1-10u-1071	RV_1,045.05a ghṛtāhavana santyemā u ṣu śrudhī giraḥ /	ghṛtāhavana santi ā imāḥ u su śrudhi giraḥ 
SA_GV01_rvh1-10u-1072	RV_1,045.05c yābhiḥ kaṇvasya sūnavo havante 'vase tvā //	yābhiḥ kaṇvasya sūnavaḥ havante vase tvā 
SA_GV01_rvh1-10u-1073	RV_1,045.06a tvāṃ citraśravastama havante vikṣu jantavaḥ /	tvām citraśravastama havante vikṣu jantavaḥ 
SA_GV01_rvh1-10u-1074	RV_1,045.06c śociṣkeśam purupriyāgne havyāya voḷhave //	śociṣkeśam puru priya agne havyāya voḷhave 
SA_GV01_rvh1-10u-1075	RV_1,045.07a ni tvā hotāram ṛtvijaṃ dadhire vasuvittamam /	ni tvā hotāram ṛtvijam dadhire vasu vittamam 
SA_GV01_rvh1-10u-1076	RV_1,045.07c śrutkarṇaṃ saprathastamaṃ viprā agne diviṣṭiṣu //	śrut karṇam saprathastamam viprāḥ agne diviṣṭiṣu 
SA_GV01_rvh1-10u-1077	RV_1,045.08a ā tvā viprā acucyavuḥ sutasomā abhi prayaḥ /	ā tvā viprāḥ acucyavuḥ suta somāḥ abhi prayaḥ 
SA_GV01_rvh1-10u-1078	RV_1,045.08c bṛhad bhā bibhrato havir agne martāya dāśuṣe //	bṛhat bhās bibhrataḥ haviḥ agne martāya dāśuṣe 
SA_GV01_rvh1-10u-1079	RV_1,045.09a prātaryāvṇaḥ sahaskṛta somapeyāya santya /	prātaryāvṇaḥ sahaskṛta soma peyāya santya 
SA_GV01_rvh1-10u-1080	RV_1,045.09c ihādya daivyaṃ janam barhir ā sādayā vaso //	iha adya daivyam janam barhiḥ ā sādaya vaso 
SA_GV01_rvh1-10u-1081	RV_1,045.10a arvāñcaṃ daivyaṃ janam agne yakṣva sahūtibhiḥ /	arvāñcam daivyam janam agne yakṣva sa hūtibhiḥ 
SA_GV01_rvh1-10u-1082	RV_1,045.10c ayaṃ somaḥ sudānavas tam pāta tiroahnyam //	ayam somaḥ sudānavaḥ tam pāta tiroahnyam 
SA_GV01_rvh1-10u-1083	RV_1,046.01a eṣo uṣā apūrvyā vy ucchati priyā divaḥ /	eṣā u uṣāḥ apūrvyā vi ucchati priyā divaḥ 
SA_GV01_rvh1-10u-1084	RV_1,046.01c stuṣe vām aśvinā bṛhat //	stuṣe vām aśvinā bṛhat 
SA_GV01_rvh1-10u-1085	RV_1,046.02a yā dasrā sindhumātarā manotarā rayīṇām /	yā dasrā sindhu mātarā manotarā rayīṇām 
SA_GV01_rvh1-10u-1086	RV_1,046.02c dhiyā devā vasuvidā //	dhiyā devā vasu vidā 
SA_GV01_rvh1-10u-1087	RV_1,046.03a vacyante vāṃ kakuhāso jūrṇāyām adhi viṣṭapi /	vacyante vām kakuhāsaḥ jūrṇāyām adhi viṣṭapi 
SA_GV01_rvh1-10u-1088	RV_1,046.03c yad vāṃ ratho vibhiṣ patāt //	yat vām rathaḥ vibhiḥ patāt 
SA_GV01_rvh1-10u-1089	RV_1,046.04a haviṣā jāro apām piparti papurir narā /	haviṣā jāraḥ apām piparti papuriḥ narā 
SA_GV01_rvh1-10u-1090	RV_1,046.04c pitā kuṭasya carṣaṇiḥ //	pitā kuṭasya carṣaṇiḥ 
SA_GV01_rvh1-10u-1091	RV_1,046.05a ādāro vām matīnāṃ nāsatyā matavacasā /	ādāraḥ vām matīnām nāsatyā mata vacasā 
SA_GV01_rvh1-10u-1092	RV_1,046.05c pātaṃ somasya dhṛṣṇuyā //	pātam somasya dhṛṣṇuyā 
SA_GV01_rvh1-10u-1093	RV_1,046.06a yā naḥ pīparad aśvinā jyotiṣmatī tamas tiraḥ /	yā naḥ pīparat aśvinā jyotiṣmatī tamaḥ tiras 
SA_GV01_rvh1-10u-1094	RV_1,046.06c tām asme rāsāthām iṣam //	tām asme rāsāthām iṣam 
SA_GV01_rvh1-10u-1095	RV_1,046.07a ā no nāvā matīnāṃ yātam pārāya gantave /	ā naḥ nāvā matīnām yātam pārāya gantave 
SA_GV01_rvh1-10u-1096	RV_1,046.07c yuñjāthām aśvinā ratham //	yuñjāthām aśvinā ratham 
SA_GV01_rvh1-10u-1097	RV_1,046.08a aritraṃ vāṃ divas pṛthu tīrthe sindhūnāṃ rathaḥ /	aritram vām divaḥ pṛthu tīrthe sindhūnām rathaḥ 
SA_GV01_rvh1-10u-1098	RV_1,046.08c dhiyā yuyujra indavaḥ //	dhiyā yuyujre indavaḥ 
SA_GV01_rvh1-10u-1099	RV_1,046.09a divas kaṇvāsa indavo vasu sindhūnām pade /	divaḥ kaṇvāsaḥ indavaḥ vasu sindhūnām pade 
SA_GV01_rvh1-10u-1100	RV_1,046.09c svaṃ vavriṃ kuha dhitsathaḥ //	svam vavrim kuha dhitsathaḥ 
SA_GV01_rvh1-10u-1101	RV_1,046.10a abhūd u bhā u aṃśave hiraṇyam prati sūryaḥ /	abhūt u bhās u aṃśave hiraṇyam prati sūryaḥ 
SA_GV01_rvh1-10u-1102	RV_1,046.10c vy akhyaj jihvayāsitaḥ //	vi akhyat jihvayā asitaḥ 
SA_GV01_rvh1-10u-1103	RV_1,046.11a abhūd u pāram etave panthā ṛtasya sādhuyā /	abhūt u pāram etave panthāḥ ṛtasya sādhuyā 
SA_GV01_rvh1-10u-1104	RV_1,046.11c adarśi vi srutir divaḥ //	adarśi vi srutiḥ divaḥ 
SA_GV01_rvh1-10u-1105	RV_1,046.12a tat-tad id aśvinor avo jaritā prati bhūṣati /	tat tat id aśvinoḥ avaḥ jaritā prati bhūṣati 
SA_GV01_rvh1-10u-1106	RV_1,046.12c made somasya pipratoḥ //	made somasya pipratoḥ 
SA_GV01_rvh1-10u-1107	RV_1,046.13a vāvasānā vivasvati somasya pītyā girā /	vāvasānā vivasvati somasya pītyā girā 
SA_GV01_rvh1-10u-1108	RV_1,046.13c manuṣvac chambhū ā gatam //	manuṣvat śambhū ā gatam 
SA_GV01_rvh1-10u-1109	RV_1,046.14a yuvor uṣā anu śriyam parijmanor upācarat /	yuvoḥ uṣāḥ anu śriyam parijmanoḥ upācarat 
SA_GV01_rvh1-10u-1110	RV_1,046.14c ṛtā vanatho aktubhiḥ //	ṛtā vanathaḥ aktubhiḥ 
SA_GV01_rvh1-10u-1111	RV_1,046.15a ubhā pibatam aśvinobhā naḥ śarma yacchatam /	ubhā pibatam aśvinā ubhā naḥ śarma yacchatam 
SA_GV01_rvh1-10u-1112	RV_1,046.15c avidriyābhir ūtibhiḥ //	avidriyābhiḥ ūtibhiḥ 
SA_GV01_rvh1-10u-1113	RV_1,047.01a ayaṃ vām madhumattamaḥ sutaḥ soma ṛtāvṛdhā /	ayam vām madhumattamaḥ sutaḥ somaḥ ṛtāvṛdhā 
SA_GV01_rvh1-10u-1114	RV_1,047.01c tam aśvinā pibataṃ tiroahnyaṃ dhattaṃ ratnāni dāśuṣe //	tam aśvinā pibatam tiroahnyam dhattam ratnāni dāśuṣe 
SA_GV01_rvh1-10u-1115	RV_1,047.02a trivandhureṇa trivṛtā supeśasā rathenā yātam aśvinā /	tri vandhureṇa trivṛtā supeśasā rathena ā yātam aśvinā 
SA_GV01_rvh1-10u-1116	RV_1,047.02c kaṇvāso vām brahma kṛṇvanty adhvare teṣāṃ su śṛṇutaṃ havam //	kaṇvāsaḥ vām brahma kṛṇvanti adhvare teṣām su śṛṇutam havam 
SA_GV01_rvh1-10u-1117	RV_1,047.03a aśvinā madhumattamam pātaṃ somam ṛtāvṛdhā /	aśvinā madhumattamam pātam somam ṛtāvṛdhā 
SA_GV01_rvh1-10u-1118	RV_1,047.03c athādya dasrā vasu bibhratā rathe dāśvāṃsam upa gacchatam //	atha adya dasrā vasu bibhratā rathe dāśvāṃsam upa gacchatam 
SA_GV01_rvh1-10u-1119	RV_1,047.04a triṣadhasthe barhiṣi viśvavedasā madhvā yajñam mimikṣatam /	triṣadhasthe barhiṣi viśva vedasā madhvā yajñam mimikṣatam 
SA_GV01_rvh1-10u-1120	RV_1,047.04c kaṇvāso vāṃ sutasomā abhidyavo yuvāṃ havante aśvinā //	kaṇvāsaḥ vām suta somāḥ abhidyavaḥ yuvām havante aśvinā 
SA_GV01_rvh1-10u-1121	RV_1,047.05a yābhiḥ kaṇvam abhiṣṭibhiḥ prāvataṃ yuvam aśvinā /	yābhiḥ kaṇvam abhiṣṭibhiḥ prāvatam yuvam aśvinā 
SA_GV01_rvh1-10u-1122	RV_1,047.05c tābhiḥ ṣv asmāṃ avataṃ śubhas patī pātaṃ somam ṛtāvṛdhā //	tābhiḥ su asmān avatam śubhaḥ patī pātam somam ṛtāvṛdhā 
SA_GV01_rvh1-10u-1123	RV_1,047.06a sudāse dasrā vasu bibhratā rathe pṛkṣo vahatam aśvinā /	sudāse dasrā vasu bibhratā rathe pṛkṣaḥ vahatam aśvinā 
SA_GV01_rvh1-10u-1124	RV_1,047.06c rayiṃ samudrād uta vā divas pary asme dhattam puruspṛham //	rayim samudrāt uta vā divas pari asme dhattam puruspṛham 
SA_GV01_rvh1-10u-1125	RV_1,047.07a yan nāsatyā parāvati yad vā stho adhi turvaśe /	yat nāsatyā parāvati yat vā sthaḥ adhi turvaśe 
SA_GV01_rvh1-10u-1126	RV_1,047.07c ato rathena suvṛtā na ā gataṃ sākaṃ sūryasya raśmibhiḥ //	atas rathena suvṛtā naḥ ā gatam sākam sūryasya raśmibhiḥ 
SA_GV01_rvh1-10u-1127	RV_1,047.08a arvāñcā vāṃ saptayo 'dhvaraśriyo vahantu savaned upa /	arvāñcā vām saptayaḥ dhvara śriyaḥ vahantu savanā id upa 
SA_GV01_rvh1-10u-1128	RV_1,047.08c iṣam pṛñcantā sukṛte sudānava ā barhiḥ sīdataṃ narā //	iṣam pṛñcantā su kṛte sudānavaḥ ā barhiḥ sīdatam narā 
SA_GV01_rvh1-10u-1129	RV_1,047.09a tena nāsatyā gataṃ rathena sūryatvacā /	tena nāsatyā gatam rathena sūrya tvacā 
SA_GV01_rvh1-10u-1130	RV_1,047.09c yena śaśvad ūhathur dāśuṣe vasu madhvaḥ somasya pītaye //	yena śaśvat ūhathuḥ dāśuṣe vasu madhvaḥ somasya pītaye 
SA_GV01_rvh1-10u-1131	RV_1,047.10a ukthebhir arvāg avase purūvasū arkaiś ca ni hvayāmahe /	ukthebhiḥ arvāk avase purūvasū arkaiḥ ca ni hvayāmahe 
SA_GV01_rvh1-10u-1132	RV_1,047.10c śaśvat kaṇvānāṃ sadasi priye hi kaṃ somam papathur aśvinā //	śaśvat kaṇvānām sadasi priye hi kam somam papathuḥ aśvinā 
SA_GV01_rvh1-10u-1133	RV_1,048.01a saha vāmena na uṣo vy ucchā duhitar divaḥ /	saha vāmena naḥ uṣaḥ vi uccha duhitar divaḥ 
SA_GV01_rvh1-10u-1134	RV_1,048.01c saha dyumnena bṛhatā vibhāvari rāyā devi dāsvatī //	saha dyumnena bṛhatā vibhāvari rāyā devi dāsvatī 
SA_GV01_rvh1-10u-1135	RV_1,048.02a aśvāvatīr gomatīr viśvasuvido bhūri cyavanta vastave /	aśvāvatīḥ gomatīḥ viśva su vidaḥ bhūri cyavanta vastave 
SA_GV01_rvh1-10u-1136	RV_1,048.02c ud īraya prati mā sūnṛtā uṣaś coda rādho maghonām //	ud īraya prati mā sūnṛtāḥ uṣaḥ coda rādhaḥ maghonām 
SA_GV01_rvh1-10u-1137	RV_1,048.03a uvāsoṣā ucchāc ca nu devī jīrā rathānām /	uvāsa uṣāḥ ucchāt ca nu devī jīrā rathānām 
SA_GV01_rvh1-10u-1138	RV_1,048.03c ye asyā ācaraṇeṣu dadhrire samudre na śravasyavaḥ //	ye asyāḥ ācaraṇeṣu dadhrire samudre na śravasyavaḥ 
SA_GV01_rvh1-10u-1139	RV_1,048.04a uṣo ye te pra yāmeṣu yuñjate mano dānāya sūrayaḥ /	uṣaḥ ye te pra yāmeṣu yuñjate manaḥ dānāya sūrayaḥ 
SA_GV01_rvh1-10u-1140	RV_1,048.04c atrāha tat kaṇva eṣāṃ kaṇvatamo nāma gṛṇāti nṛṇām //	atra aha tat kaṇvaḥ eṣām kaṇvatamaḥ nāma gṛṇāti nṛṇām 
SA_GV01_rvh1-10u-1141	RV_1,048.05a ā ghā yoṣeva sūnary uṣā yāti prabhuñjatī /	ā gha yoṣā iva sūnarī uṣāḥ yāti prabhuñjatī 
SA_GV01_rvh1-10u-1142	RV_1,048.05c jarayantī vṛjanam padvad īyata ut pātayati pakṣiṇaḥ //	jarayantī vṛjanam padvat īyate ud pātayati pakṣiṇaḥ 
SA_GV01_rvh1-10u-1143	RV_1,048.06a vi yā sṛjati samanaṃ vy arthinaḥ padaṃ na vety odatī /	vi yā sṛjati samanam vi arthinaḥ padam na veti odatī 
SA_GV01_rvh1-10u-1144	RV_1,048.06c vayo nakiṣ ṭe paptivāṃsa āsate vyuṣṭau vājinīvati //	vayaḥ nakir te paptivāṃsaḥ āsate vyuṣṭau vājinīvati 
SA_GV01_rvh1-10u-1145	RV_1,048.07a eṣāyukta parāvataḥ sūryasyodayanād adhi /	eṣā ayukta parāvataḥ sūryasya udayanāt adhi 
SA_GV01_rvh1-10u-1146	RV_1,048.07c śataṃ rathebhiḥ subhagoṣā iyaṃ vi yāty abhi mānuṣān //	śatam rathebhiḥ subhagā uṣāḥ iyam vi yāti abhi mānuṣān 
SA_GV01_rvh1-10u-1147	RV_1,048.08a viśvam asyā nānāma cakṣase jagaj jyotiṣ kṛṇoti sūnarī /	viśvam asyāḥ nānāma cakṣase jagat jyotiḥ kṛṇoti sūnarī 
SA_GV01_rvh1-10u-1148	RV_1,048.08c apa dveṣo maghonī duhitā diva uṣā ucchad apa sridhaḥ //	apa dveṣaḥ maghonī duhitā divaḥ uṣāḥ ucchat apa sridhaḥ 
SA_GV01_rvh1-10u-1149	RV_1,048.09a uṣa ā bhāhi bhānunā candreṇa duhitar divaḥ /	uṣe ā bhāhi bhānunā candreṇa duhitar divaḥ 
SA_GV01_rvh1-10u-1150	RV_1,048.09c āvahantī bhūry asmabhyaṃ saubhagaṃ vyucchantī diviṣṭiṣu //	āvahantī bhūri asmabhyam saubhagam vyucchantī diviṣṭiṣu 
SA_GV01_rvh1-10u-1151	RV_1,048.10a viśvasya hi prāṇanaṃ jīvanaṃ tve vi yad ucchasi sūnari /	viśvasya hi prāṇanam jīvanam tve vi yat ucchasi sūnari 
SA_GV01_rvh1-10u-1152	RV_1,048.10c sā no rathena bṛhatā vibhāvari śrudhi citrāmaghe havam //	sā naḥ rathena bṛhatā vibhāvari śrudhi citrāmaghe havam 
SA_GV01_rvh1-10u-1153	RV_1,048.11a uṣo vājaṃ hi vaṃsva yaś citro mānuṣe jane /	uṣaḥ vājam hi vaṃsva yaḥ citraḥ mānuṣe jane 
SA_GV01_rvh1-10u-1154	RV_1,048.11c tenā vaha sukṛto adhvarāṃ upa ye tvā gṛṇanti vahnayaḥ //	tena ā vaha su kṛtaḥ adhvarān upa ye tvā gṛṇanti vahnayaḥ 
SA_GV01_rvh1-10u-1155	RV_1,048.12a viśvān devāṃ ā vaha somapītaye 'ntarikṣād uṣas tvam /	viśvān devān ā vaha soma pītaye ntarikṣāt uṣaḥ tvam 
SA_GV01_rvh1-10u-1156	RV_1,048.12c sāsmāsu dhā gomad aśvāvad ukthyam uṣo vājaṃ suvīryam //	sā asmāsu dhāḥ gomat aśvāvat ukthyam uṣaḥ vājam su vīryam 
SA_GV01_rvh1-10u-1157	RV_1,048.13a yasyā ruśanto arcayaḥ prati bhadrā adṛkṣata /	yasyāḥ ruśantaḥ arcayaḥ prati bhadrāḥ adṛkṣata 
SA_GV01_rvh1-10u-1158	RV_1,048.13c sā no rayiṃ viśvavāraṃ supeśasam uṣā dadātu sugmyam //	sā naḥ rayim viśva vāram supeśasam uṣāḥ dadātu sugmyam 
SA_GV01_rvh1-10u-1159	RV_1,048.14a ye cid dhi tvām ṛṣayaḥ pūrva ūtaye juhūre 'vase mahi /	ye cit hi tvām ṛṣayaḥ pūrve ūtaye juhūre vase mahi 
SA_GV01_rvh1-10u-1160	RV_1,048.14c sā na stomāṃ abhi gṛṇīhi rādhasoṣaḥ śukreṇa śociṣā //	sā naḥ stomān abhi gṛṇīhi rādhasā uṣaḥ śukreṇa śociṣā 
SA_GV01_rvh1-10u-1161	RV_1,048.15a uṣo yad adya bhānunā vi dvārāv ṛṇavo divaḥ /	uṣaḥ yat adya bhānunā vi dvārau ṛṇavaḥ divaḥ 
SA_GV01_rvh1-10u-1162	RV_1,048.15c pra no yacchatād avṛkam pṛthu cchardiḥ pra devi gomatīr iṣaḥ //	pra naḥ yacchatāt avṛkam pṛthu chardiḥ pra devi gomatīḥ iṣaḥ 
SA_GV01_rvh1-10u-1163	RV_1,048.16a saṃ no rāyā bṛhatā viśvapeśasā mimikṣvā sam iḷābhir ā /	sam naḥ rāyā bṛhatā viśva peśasā mimikṣvā sam iḷābhiḥ ā 
SA_GV01_rvh1-10u-1164	RV_1,048.16c saṃ dyumnena viśvaturoṣo mahi saṃ vājair vājinīvati //	sam dyumnena viśva turā uṣaḥ mahi sam vājaiḥ vājinīvati 
SA_GV01_rvh1-10u-1165	RV_1,049.01a uṣo bhadrebhir ā gahi divaś cid rocanād adhi /	uṣaḥ bhadrebhiḥ ā gahi divaḥ cit rocanāt adhi 
SA_GV01_rvh1-10u-1166	RV_1,049.01c vahantv aruṇapsava upa tvā somino gṛham //	vahantu aruṇapsavaḥ upa tvā sominaḥ gṛham 
SA_GV01_rvh1-10u-1167	RV_1,049.02a supeśasaṃ sukhaṃ rathaṃ yam adhyasthā uṣas tvam /	supeśasam sukham ratham yam adhyasthāḥ uṣaḥ tvam 
SA_GV01_rvh1-10u-1168	RV_1,049.02c tenā suśravasaṃ janam prāvādya duhitar divaḥ //	tena su śravasam janam prāva adya duhitar divaḥ 
SA_GV01_rvh1-10u-1169	RV_1,049.03a vayaś cit te patatriṇo dvipac catuṣpad arjuni /	vayaḥ cit te patatriṇaḥ dvipad catuṣpad arjuni 
SA_GV01_rvh1-10u-1170	RV_1,049.03c uṣaḥ prārann ṛtūṃr anu divo antebhyas pari //	uṣaḥ prāran ṛtūṃr anu divaḥ antebhyaḥ pari 
SA_GV01_rvh1-10u-1171	RV_1,049.04a vyucchantī hi raśmibhir viśvam ābhāsi rocanam /	vyucchantī hi raśmibhiḥ viśvam ābhāsi rocanam 
SA_GV01_rvh1-10u-1172	RV_1,049.04c tāṃ tvām uṣar vasūyavo gīrbhiḥ kaṇvā ahūṣata //	tām tvām uṣar vasūyavaḥ gīrbhiḥ kaṇvāḥ ahūṣata 
SA_GV01_rvh1-10u-1173	RV_1,050.01a ud u tyaṃ jātavedasaṃ devaṃ vahanti ketavaḥ /	ud u tyam jātavedasam devam vahanti ketavaḥ 
SA_GV01_rvh1-10u-1174	RV_1,050.01c dṛśe viśvāya sūryam //	dṛśe viśvāya sūryam 
SA_GV01_rvh1-10u-1175	RV_1,050.02a apa tye tāyavo yathā nakṣatrā yanty aktubhiḥ /	apa tye tāyavaḥ yathā nakṣatrāḥ yanti aktubhiḥ 
SA_GV01_rvh1-10u-1176	RV_1,050.02c sūrāya viśvacakṣase //	sūrāya viśva cakṣase 
SA_GV01_rvh1-10u-1177	RV_1,050.03a adṛśram asya ketavo vi raśmayo janāṃ anu /	adṛśram asya ketavaḥ vi raśmayaḥ janān anu 
SA_GV01_rvh1-10u-1178	RV_1,050.03c bhrājanto agnayo yathā //	bhrājantaḥ agnayaḥ yathā 
SA_GV01_rvh1-10u-1179	RV_1,050.04a taraṇir viśvadarśato jyotiṣkṛd asi sūrya /	taraṇiḥ viśva darśataḥ jyotiṣkṛt asi sūrya 
SA_GV01_rvh1-10u-1180	RV_1,050.04c viśvam ā bhāsi rocanam //	viśvam ā bhāsi rocanam 
SA_GV01_rvh1-10u-1181	RV_1,050.05a pratyaṅ devānāṃ viśaḥ pratyaṅṅ ud eṣi mānuṣān /	pratyaṅ devānām viśaḥ pratyaṅ ud eṣi mānuṣān 
SA_GV01_rvh1-10u-1182	RV_1,050.05c pratyaṅ viśvaṃ svar dṛśe //	pratyaṅ viśvam svar dṛśe 
SA_GV01_rvh1-10u-1183	RV_1,050.06a yenā pāvaka cakṣasā bhuraṇyantaṃ janāṃ anu /	yena pāvaka cakṣasā bhuraṇyantam janān anu 
SA_GV01_rvh1-10u-1184	RV_1,050.06c tvaṃ varuṇa paśyasi //	tvam varuṇa paśyasi 
SA_GV01_rvh1-10u-1185	RV_1,050.07a vi dyām eṣi rajas pṛthv ahā mimāno aktubhiḥ /	vi dyām eṣi rajaḥ pṛthu ahā mimānaḥ aktubhiḥ 
SA_GV01_rvh1-10u-1186	RV_1,050.07c paśyañ janmāni sūrya //	paśyam janmāni sūrya 
SA_GV01_rvh1-10u-1187	RV_1,050.08a sapta tvā harito rathe vahanti deva sūrya /	sapta tvā haritaḥ rathe vahanti deva sūrya 
SA_GV01_rvh1-10u-1188	RV_1,050.08c śociṣkeśaṃ vicakṣaṇa //	śociṣkeśam vicakṣaṇa 
SA_GV01_rvh1-10u-1189	RV_1,050.09a ayukta sapta śundhyuvaḥ sūro rathasya naptyaḥ /	ayukta sapta śundhyuvaḥ sūraḥ rathasya naptyaḥ 
SA_GV01_rvh1-10u-1190	RV_1,050.09c tābhir yāti svayuktibhiḥ //	tābhiḥ yāti sva yuktibhiḥ 
SA_GV01_rvh1-10u-1191	RV_1,050.10a ud vayaṃ tamasas pari jyotiṣ paśyanta uttaram /	ud vayam tamasaḥ pari jyotiḥ paśyantaḥ uttaram 
SA_GV01_rvh1-10u-1192	RV_1,050.10c devaṃ devatrā sūryam aganma jyotir uttamam //	devam devatrā sūryam aganma jyotiḥ uttamam 
SA_GV01_rvh1-10u-1193	RV_1,050.11a udyann adya mitramaha ārohann uttarāṃ divam /	udyan adya mitra mahaḥ ārohan uttarām divam 
SA_GV01_rvh1-10u-1194	RV_1,050.11c hṛdrogam mama sūrya harimāṇaṃ ca nāśaya //	hṛd rogam mama sūrya harimāṇam ca nāśaya 
SA_GV01_rvh1-10u-1195	RV_1,050.12a śukeṣu me harimāṇaṃ ropaṇākāsu dadhmasi /	śukeṣu me harimāṇam ropaṇākāsu dadhmasi 
SA_GV01_rvh1-10u-1196	RV_1,050.12c atho hāridraveṣu me harimāṇaṃ ni dadhmasi //	atha u hāridraveṣu me harimāṇam ni dadhmasi 
SA_GV01_rvh1-10u-1197	RV_1,050.13a ud agād ayam ādityo viśvena sahasā saha /	ud agāt ayam ādityaḥ viśvena sahasā saha 
SA_GV01_rvh1-10u-1198	RV_1,050.13c dviṣantam mahyaṃ randhayan mo ahaṃ dviṣate radham //	dviṣantam mahyam randhayan mā u aham dviṣate radham 
SA_GV01_rvh1-10u-1199	RV_1,051.01a abhi tyam meṣam puruhūtam ṛgmiyam indraṃ gīrbhir madatā vasvo arṇavam /	abhi tyam meṣam puru hūtam ṛgmiyam indram gīrbhiḥ madata vasvaḥ arṇavam 
SA_GV01_rvh1-10u-1200	RV_1,051.01c yasya dyāvo na vicaranti mānuṣā bhuje maṃhiṣṭham abhi vipram arcata //	yasya dyāvaḥ na vicaranti mānuṣāḥ bhuje maṃhiṣṭham abhi vipram arcata 
SA_GV01_rvh1-10u-1201	RV_1,051.02a abhīm avanvan svabhiṣṭim ūtayo 'ntarikṣaprāṃ taviṣībhir āvṛtam /	abhi īm avanvan su abhiṣṭim ūtayaḥ ntarikṣa prām taviṣībhiḥ āvṛtam 
SA_GV01_rvh1-10u-1202	RV_1,051.02c indraṃ dakṣāsa ṛbhavo madacyutaṃ śatakratuṃ javanī sūnṛtāruhat //	indram dakṣāsaḥ ṛbhavaḥ mada cyutam śatakratum javanī sūnṛtā āruhat 
SA_GV01_rvh1-10u-1203	RV_1,051.03a tvaṃ gotram aṅgirobhyo 'vṛṇor apotātraye śatadureṣu gātuvit /	tvam gotram aṅgirobhyaḥ vṛṇoḥ apa uta atraye śata dureṣu gātu vid 
SA_GV01_rvh1-10u-1204	RV_1,051.03c sasena cid vimadāyāvaho vasv ājāv adriṃ vāvasānasya nartayan //	sasena cit vimadāya avahaḥ vasū ājau adrim vāvasānasya nartayan 
SA_GV01_rvh1-10u-1205	RV_1,051.04a tvam apām apidhānāvṛṇor apādhārayaḥ parvate dānumad vasu /	tvam apām apidhānā avṛṇoḥ apādhārayaḥ parvate dānumat vasu 
SA_GV01_rvh1-10u-1206	RV_1,051.04c vṛtraṃ yad indra śavasāvadhīr ahim ād it sūryaṃ divy ārohayo dṛśe //	vṛtram yat indra śavasā avadhīḥ ahim āt id sūryam divi ārohayaḥ dṛśe 
SA_GV01_rvh1-10u-1207	RV_1,051.05a tvam māyābhir apa māyino 'dhamaḥ svadhābhir ye adhi śuptāv ajuhvata /	tvam māyābhiḥ apa māyinaḥ dhamaḥ svadhābhiḥ ye adhi śuptau ajuhvata 
SA_GV01_rvh1-10u-1208	RV_1,051.05c tvam pipror nṛmaṇaḥ prārujaḥ puraḥ pra ṛjiśvānaṃ dasyuhatyeṣv āvitha //	tvam piproḥ nṛmaṇaḥ prārujaḥ puraḥ pra ṛjiśvānam dasyu hatyeṣu āvitha 
SA_GV01_rvh1-10u-1209	RV_1,051.06a tvaṃ kutsaṃ śuṣṇahatyeṣv āvithārandhayo 'tithigvāya śambaram /	tvam kutsam śuṣṇa hatyeṣu āvitha arandhayaḥ tithigvāya śambaram 
SA_GV01_rvh1-10u-1210	RV_1,051.06c mahāntaṃ cid arbudaṃ ni kramīḥ padā sanād eva dasyuhatyāya jajñiṣe //	mahāntam cit arbudam ni kramīḥ padā sanāt eva dasyu hatyāya jajñiṣe 
SA_GV01_rvh1-10u-1211	RV_1,051.07a tve viśvā taviṣī sadhryag ghitā tava rādhaḥ somapīthāya harṣate /	tve viśvā taviṣī sadhryak ghitā tava rādhaḥ soma pīthāya harṣate 
SA_GV01_rvh1-10u-1212	RV_1,051.07c tava vajraś cikite bāhvor hito vṛścā śatror ava viśvāni vṛṣṇyā //	tava vajraḥ cikite bāhvoḥ hitaḥ vṛśca śatroḥ ava viśvāni vṛṣṇyā 
SA_GV01_rvh1-10u-1213	RV_1,051.08a vi jānīhy āryān ye ca dasyavo barhiṣmate randhayā śāsad avratān /	vi jānīhi āryān ye ca dasyavaḥ barhiṣmate randhaya śāsat avratān 
SA_GV01_rvh1-10u-1214	RV_1,051.08c śākī bhava yajamānasya coditā viśvet tā te sadhamādeṣu cākana //	śākī bhava yajamānasya coditā viśvā id tā te sadhamādeṣu cākana 
SA_GV01_rvh1-10u-1215	RV_1,051.09a anuvratāya randhayann apavratān ābhūbhir indraḥ śnathayann anābhuvaḥ /	anuvratāya randhayan apavratān ābhūbhiḥ indraḥ śnathayan an ābhuvaḥ 
SA_GV01_rvh1-10u-1216	RV_1,051.09c vṛddhasya cid vardhato dyām inakṣata stavāno vamro vi jaghāna saṃdihaḥ //	vṛddhasya cit vardhataḥ dyām inakṣata stavānaḥ vamraḥ vi jaghāna saṃdihaḥ 
SA_GV01_rvh1-10u-1217	RV_1,051.10a takṣad yat ta uśanā sahasā saho vi rodasī majmanā bādhate śavaḥ /	takṣat yat te uśanā sahasā sahaḥ vi rodasī majmanā bādhate śavaḥ 
SA_GV01_rvh1-10u-1218	RV_1,051.10c ā tvā vātasya nṛmaṇo manoyuja ā pūryamāṇam avahann abhi śravaḥ //	ā tvā vātasya nṛmaṇaḥ manaḥ yujaḥ ā pūryamāṇam avahan abhi śravaḥ 
SA_GV01_rvh1-10u-1219	RV_1,051.11a mandiṣṭa yad uśane kāvye sacāṃ indro vaṅkū vaṅkutarādhi tiṣṭhati /	mandiṣṭa yat uśane kāvye sacā indraḥ vaṅkū vaṅkutarā adhi tiṣṭhati 
SA_GV01_rvh1-10u-1220	RV_1,051.11c ugro yayiṃ nir apaḥ srotasāsṛjad vi śuṣṇasya dṛṃhitā airayat puraḥ //	ugraḥ yayim niḥ apaḥ srotasā asṛjat vi śuṣṇasya dṛṃhitāḥ airayat puraḥ 
SA_GV01_rvh1-10u-1221	RV_1,051.12a ā smā rathaṃ vṛṣapāṇeṣu tiṣṭhasi śāryātasya prabhṛtā yeṣu mandase /	ā smā ratham vṛṣa pāṇeṣu tiṣṭhasi śāryātasya prabhṛtāḥ yeṣu mandase 
SA_GV01_rvh1-10u-1222	RV_1,051.12c indra yathā sutasomeṣu cākano 'narvāṇaṃ ślokam ā rohase divi //	indra yathā suta someṣu cākanaḥ narvāṇam ślokam ā rohase divi 
SA_GV01_rvh1-10u-1223	RV_1,051.13a adadā arbhām mahate vacasyave kakṣīvate vṛcayām indra sunvate /	adadāḥ arbhām mahate vacasyave kakṣīvate vṛcayām indra sunvate 
SA_GV01_rvh1-10u-1224	RV_1,051.13c menābhavo vṛṣaṇaśvasya sukrato viśvet tā te savaneṣu pravācyā //	menā abhavaḥ vṛṣaṇaśvasya su krato viśvā id tā te savaneṣu pravācyā 
SA_GV01_rvh1-10u-1225	RV_1,051.14a indro aśrāyi sudhyo nireke pajreṣu stomo duryo na yūpaḥ /	indraḥ aśrāyi su dhyaḥ nireke pajreṣu stomaḥ duryaḥ na yūpaḥ 
SA_GV01_rvh1-10u-1226	RV_1,051.14c aśvayur gavyū rathayur vasūyur indra id rāyaḥ kṣayati prayantā //	aśvayuḥ gavyuḥ rathayuḥ vasūyuḥ indraḥ id rāyaḥ kṣayati prayantā 
SA_GV01_rvh1-10u-1227	RV_1,051.15a idaṃ namo vṛṣabhāya svarāje satyaśuṣmāya tavase 'vāci /	idam namaḥ vṛṣabhāya sva rāje satya śuṣmāya tavase vāci 
SA_GV01_rvh1-10u-1228	RV_1,051.15c asminn indra vṛjane sarvavīrāḥ smat sūribhis tava śarman syāma //	asmin indra vṛjane sarva vīrāḥ smat sūribhiḥ tava śarman syāma 
SA_GV01_rvh1-10u-1229	RV_1,052.01a tyaṃ su meṣam mahayā svarvidaṃ śataṃ yasya subhvaḥ sākam īrate /	tyam su meṣam mahayā svar vidam śatam yasya su bhvaḥ sākam īrate 
SA_GV01_rvh1-10u-1230	RV_1,052.01c atyaṃ na vājaṃ havanasyadaṃ ratham endraṃ vavṛtyām avase suvṛktibhiḥ //	atyam na vājam havanasyadam ratham ā indram vavṛtyām avase suvṛktibhiḥ 
SA_GV01_rvh1-10u-1231	RV_1,052.02a sa parvato na dharuṇeṣv acyutaḥ sahasramūtis taviṣīṣu vāvṛdhe /	sa parvataḥ na dharuṇeṣu acyutaḥ sahasram ūtiḥ taviṣīṣu vāvṛdhe 
SA_GV01_rvh1-10u-1232	RV_1,052.02c indro yad vṛtram avadhīn nadīvṛtam ubjann arṇāṃsi jarhṛṣāṇo andhasā //	indraḥ yat vṛtram avadhīt nadīvṛtam ubjan arṇāṃsi jarhṛṣāṇaḥ andhasā 
SA_GV01_rvh1-10u-1233	RV_1,052.03a sa hi dvaro dvariṣu vavra ūdhani candrabudhno madavṛddho manīṣibhiḥ /	sa hi dvaraḥ dvariṣu vavraḥ ūdhani candra budhnaḥ mada vṛddhaḥ manīṣibhiḥ 
SA_GV01_rvh1-10u-1234	RV_1,052.03c indraṃ tam ahve svapasyayā dhiyā maṃhiṣṭharātiṃ sa hi paprir andhasaḥ //	indram tam ahve su apasyayā dhiyā maṃhiṣṭha rātim sa hi papriḥ andhasaḥ 
SA_GV01_rvh1-10u-1235	RV_1,052.04a ā yam pṛṇanti divi sadmabarhiṣaḥ samudraṃ na subhvaḥ svā abhiṣṭayaḥ /	ā yam pṛṇanti divi sadma barhiṣaḥ samudram na su bhvaḥ svāḥ abhiṣṭayaḥ 
SA_GV01_rvh1-10u-1236	RV_1,052.04c taṃ vṛtrahatye anu tasthur ūtayaḥ śuṣmā indram avātā ahrutapsavaḥ //	tam vṛtra hatye anu tasthuḥ ūtayaḥ śuṣmāḥ indram a vātāḥ ahrutapsavaḥ 
SA_GV01_rvh1-10u-1237	RV_1,052.05a abhi svavṛṣṭim made asya yudhyato raghvīr iva pravaṇe sasrur ūtayaḥ /	abhi sva vṛṣṭim made asya yudhyataḥ raghvīḥ iva pravaṇe sasruḥ ūtayaḥ 
SA_GV01_rvh1-10u-1238	RV_1,052.05c indro yad vajrī dhṛṣamāṇo andhasā bhinad valasya paridhīṃr iva tritaḥ //	indraḥ yat vajrī dhṛṣamāṇaḥ andhasā bhinat valasya paridhīṃr iva tritaḥ 
SA_GV01_rvh1-10u-1239	RV_1,052.06a parīṃ ghṛṇā carati titviṣe śavo 'po vṛtvī rajaso budhnam āśayat /	pari īm ghṛṇā carati titviṣe śavaḥ paḥ vṛtvī rajasaḥ budhnam āśayat 
SA_GV01_rvh1-10u-1240	RV_1,052.06c vṛtrasya yat pravaṇe durgṛbhiśvano nijaghantha hanvor indra tanyatum //	vṛtrasya yat pravaṇe durgṛbhiśvanaḥ nijaghantha hanvoḥ indra tanyatum 
SA_GV01_rvh1-10u-1241	RV_1,052.07a hradaṃ na hi tvā nyṛṣanty ūrmayo brahmāṇīndra tava yāni vardhanā /	hradam na hi tvā nyṛṣanti ūrmayaḥ brahmāṇi indra tava yāni vardhanā 
SA_GV01_rvh1-10u-1242	RV_1,052.07c tvaṣṭā cit te yujyaṃ vāvṛdhe śavas tatakṣa vajram abhibhūtyojasam //	tvaṣṭā cit te yujyam vāvṛdhe śavaḥ tatakṣa vajram abhibhūti ojasam 
SA_GV01_rvh1-10u-1243	RV_1,052.08a jaghanvāṃ u haribhiḥ sambhṛtakratav indra vṛtram manuṣe gātuyann apaḥ /	jaghanvām u haribhiḥ sambhṛta krato indra vṛtram manuṣe gātuyan apaḥ 
SA_GV01_rvh1-10u-1244	RV_1,052.08c ayacchathā bāhvor vajram āyasam adhārayo divy ā sūryaṃ dṛśe //	ayacchathāḥ bāhvoḥ vajram āyasam adhārayaḥ divi ā sūryam dṛśe 
SA_GV01_rvh1-10u-1245	RV_1,052.09a bṛhat svaścandram amavad yad ukthyam akṛṇvata bhiyasā rohaṇaṃ divaḥ /	bṛhat svaścandram amavat yat ukthyam akṛṇvata bhiyasā rohaṇam divaḥ 
SA_GV01_rvh1-10u-1246	RV_1,052.09c yan mānuṣapradhanā indram ūtayaḥ svar nṛṣāco maruto 'madann anu //	yat mānuṣa pradhanāḥ indram ūtayaḥ svar nṛṣācaḥ marutaḥ madan anu 
SA_GV01_rvh1-10u-1247	RV_1,052.10a dyauś cid asyāmavāṃ aheḥ svanād ayoyavīd bhiyasā vajra indra te /	dyauḥ cit asya amavān aheḥ svanāt ayoyavīt bhiyasā vajre indra te 
SA_GV01_rvh1-10u-1248	RV_1,052.10c vṛtrasya yad badbadhānasya rodasī made sutasya śavasābhinac chiraḥ //	vṛtrasya yat badbadhānasya rodasī made sutasya śavasā abhinat śiraḥ 
SA_GV01_rvh1-10u-1249	RV_1,052.11a yad in nv indra pṛthivī daśabhujir ahāni viśvā tatananta kṛṣṭayaḥ /	yat id nu indra pṛthivī daśabhujiḥ ahāni viśvā tatananta kṛṣṭayaḥ 
SA_GV01_rvh1-10u-1250	RV_1,052.11c atrāha te maghavan viśrutaṃ saho dyām anu śavasā barhaṇā bhuvat //	atra aha te maghavan viśrutam sahaḥ dyām anu śavasā barhaṇā bhuvat 
SA_GV01_rvh1-10u-1251	RV_1,052.12a tvam asya pāre rajaso vyomanaḥ svabhūtyojā avase dhṛṣanmanaḥ /	tvam asya pāre rajasaḥ vyomanaḥ sva bhūti ojāḥ avase dhṛṣat manaḥ 
SA_GV01_rvh1-10u-1252	RV_1,052.12c cakṛṣe bhūmim pratimānam ojaso 'paḥ svaḥ paribhūr eṣy ā divam //	cakṛṣe bhūmim pratimānam ojasā paḥ svar paribhūḥ eṣi ā divam 
SA_GV01_rvh1-10u-1253	RV_1,052.13a tvam bhuvaḥ pratimānam pṛthivyā ṛṣvavīrasya bṛhataḥ patir bhūḥ /	tvam bhuvaḥ pratimānam pṛthivyāḥ ṛṣva vīrasya bṛhataḥ patiḥ bhūḥ 
SA_GV01_rvh1-10u-1254	RV_1,052.13c viśvam āprā antarikṣam mahitvā satyam addhā nakir anyas tvāvān //	viśvam āprāḥ antarikṣam mahitvā satyam addhā nakir anyaḥ tvāvān 
SA_GV01_rvh1-10u-1255	RV_1,052.14a na yasya dyāvāpṛthivī anu vyaco na sindhavo rajaso antam ānaśuḥ /	na yasya dyāvāpṛthivī anu vyacaḥ na sindhavaḥ rajasaḥ antam ānaśuḥ 
SA_GV01_rvh1-10u-1256	RV_1,052.14c nota svavṛṣṭim made asya yudhyata eko anyac cakṛṣe viśvam ānuṣak //	na uta sva vṛṣṭim made asya yudhyataḥ ekaḥ anyat cakṛṣe viśvam ānuṣak 
SA_GV01_rvh1-10u-1257	RV_1,052.15a ārcann atra marutaḥ sasminn ājau viśve devāso amadann anu tvā /	ārcan atra marutaḥ sasmin ājau viśve devāsaḥ amadan anu tvā 
SA_GV01_rvh1-10u-1258	RV_1,052.15c vṛtrasya yad bhṛṣṭimatā vadhena ni tvam indra praty ānaṃ jaghantha //	vṛtrasya yat bhṛṣṭimatā vadhena ni tvam indra prati ānam jaghantha 
SA_GV01_rvh1-10u-1259	RV_1,053.01a ny ū ṣu vācam pra mahe bharāmahe gira indrāya sadane vivasvataḥ /	ni u su vācam pra mahe bharāmahe giraḥ indrāya sadane vivasvataḥ 
SA_GV01_rvh1-10u-1260	RV_1,053.01c nū cid dhi ratnaṃ sasatām ivāvidan na duṣṭutir draviṇodeṣu śasyate //	nu cit hi ratnam sasatām iva avidat na duṣṭutiḥ draviṇaḥ deṣu śasyate 
SA_GV01_rvh1-10u-1261	RV_1,053.02a duro aśvasya dura indra gor asi duro yavasya vasuna inas patiḥ /	duraḥ aśvasya duraḥ indra goḥ asi duraḥ yavasya vasunaḥ inaḥ patiḥ 
SA_GV01_rvh1-10u-1262	RV_1,053.02c śikṣānaraḥ pradivo akāmakarśanaḥ sakhā sakhibhyas tam idaṃ gṛṇīmasi //	śikṣā naraḥ pradivaḥ a kāma karśanaḥ sakhā sakhibhyaḥ tam idam gṛṇīmasi 
SA_GV01_rvh1-10u-1263	RV_1,053.03a śacīva indra purukṛd dyumattama taved idam abhitaś cekite vasu /	śacīvas indra puru kṛt dyumattama tava id idam abhitas cekite vasu 
SA_GV01_rvh1-10u-1264	RV_1,053.03c ataḥ saṃgṛbhyābhibhūta ā bhara mā tvāyato jarituḥ kāmam ūnayīḥ //	atas saṃgṛbhya abhibhūtaḥ ā bhara mā tvāyataḥ jarituḥ kāmam ūnayīḥ 
SA_GV01_rvh1-10u-1265	RV_1,053.04a ebhir dyubhiḥ sumanā ebhir indubhir nirundhāno amatiṃ gobhir aśvinā /	ebhiḥ dyubhiḥ sumanāḥ ebhiḥ indubhiḥ nirundhānaḥ amatim gobhiḥ aśvinā 
SA_GV01_rvh1-10u-1266	RV_1,053.04c indreṇa dasyuṃ darayanta indubhir yutadveṣasaḥ sam iṣā rabhemahi //	indreṇa dasyum darayantaḥ indubhiḥ yuta dveṣasaḥ sam iṣā rabhemahi 
SA_GV01_rvh1-10u-1267	RV_1,053.05a sam indra rāyā sam iṣā rabhemahi saṃ vājebhiḥ puruścandrair abhidyubhiḥ /	sam indra rāyā sam iṣā rabhemahi sam vājebhiḥ puru ścandraiḥ abhidyubhiḥ 
SA_GV01_rvh1-10u-1268	RV_1,053.05c saṃ devyā pramatyā vīraśuṣmayā goagrayāśvāvatyā rabhemahi //	sam devyā pramatyā vīra śuṣmayā go agrayā aśvāvatyā rabhemahi 
SA_GV01_rvh1-10u-1269	RV_1,053.06a te tvā madā amadan tāni vṛṣṇyā te somāso vṛtrahatyeṣu satpate /	te tvā madāḥ amadan tāni vṛṣṇyā te somāsaḥ vṛtra hatyeṣu satpate 
SA_GV01_rvh1-10u-1270	RV_1,053.06c yat kārave daśa vṛtrāṇy aprati barhiṣmate ni sahasrāṇi barhayaḥ //	yat kārave daśa vṛtrāṇi aprati barhiṣmate ni sahasrāṇi barhayaḥ 
SA_GV01_rvh1-10u-1271	RV_1,053.07a yudhā yudham upa ghed eṣi dhṛṣṇuyā purā puraṃ sam idaṃ haṃsy ojasā /	yudhā yudham upa gha id eṣi dhṛṣṇuyā purā puram sam idam haṃsi ojasā 
SA_GV01_rvh1-10u-1272	RV_1,053.07c namyā yad indra sakhyā parāvati nibarhayo namuciṃ nāma māyinam //	namyā yat indra sakhyā parāvati nibarhayaḥ namucim nāma māyinam 
SA_GV01_rvh1-10u-1273	RV_1,053.08a tvaṃ karañjam uta parṇayaṃ vadhīs tejiṣṭhayātithigvasya vartanī /	tvam karañjam uta parṇayam vadhīḥ tejiṣṭhayā atithigvasya vartanī 
SA_GV01_rvh1-10u-1274	RV_1,053.08c tvaṃ śatā vaṅgṛdasyābhinat puro 'nānudaḥ pariṣūtā ṛjiśvanā //	tvam śatā vaṅgṛdasya abhinat puraḥ nā anudaḥ pariṣūtāḥ ṛjiśvanā 
SA_GV01_rvh1-10u-1275	RV_1,053.09a tvam etāñ janarājño dvir daśābandhunā suśravasopajagmuṣaḥ /	tvam etām jana rājñaḥ dvis daśa abandhunā suśravasā upajagmuṣaḥ 
SA_GV01_rvh1-10u-1276	RV_1,053.09c ṣaṣṭiṃ sahasrā navatiṃ nava śruto ni cakreṇa rathyā duṣpadāvṛṇak //	ṣaṣṭim sahasrā navatim nava śrutaḥ ni cakreṇa rathyā duṣpadā avṛṇak 
SA_GV01_rvh1-10u-1277	RV_1,053.10a tvam āvitha suśravasaṃ tavotibhis tava trāmabhir indra tūrvayāṇam /	tvam āvitha suśravasam tava ūtibhiḥ tava trāmabhiḥ indra tūrvayāṇam 
SA_GV01_rvh1-10u-1278	RV_1,053.10c tvam asmai kutsam atithigvam āyum mahe rājñe yūne arandhanāyaḥ //	tvam asmai kutsam atithigvam āyum mahe rājñe yūne arandhanāyaḥ 
SA_GV01_rvh1-10u-1279	RV_1,053.11a ya udṛcīndra devagopāḥ sakhāyas te śivatamā asāma /	yaḥ udṛci indra deva gopāḥ sakhāyaḥ te śivatamāḥ asāma 
SA_GV01_rvh1-10u-1280	RV_1,053.11c tvāṃ stoṣāma tvayā suvīrā drāghīya āyuḥ prataraṃ dadhānāḥ //	tvām stoṣāma tvayā su vīrāḥ drāghīyaḥ āyuḥ prataram dadhānāḥ 
SA_GV01_rvh1-10u-1281	RV_1,054.01a mā no asmin maghavan pṛtsv aṃhasi nahi te antaḥ śavasaḥ parīṇaśe /	mā naḥ asmin maghavan pṛtsu aṃhasi nahi te antaḥ śavasaḥ parīṇaśe 
SA_GV01_rvh1-10u-1282	RV_1,054.01c akrandayo nadyo roruvad vanā kathā na kṣoṇīr bhiyasā sam ārata //	akrandayaḥ nadyaḥ roruvat vanā kathā na kṣoṇīḥ bhiyasā sam ārata 
SA_GV01_rvh1-10u-1283	RV_1,054.02a arcā śakrāya śākine śacīvate śṛṇvantam indram mahayann abhi ṣṭuhi /	arca śakrāya śākine śacīvate śṛṇvantam indram mahayan abhi stuhi 
SA_GV01_rvh1-10u-1284	RV_1,054.02c yo dhṛṣṇunā śavasā rodasī ubhe vṛṣā vṛṣatvā vṛṣabho nyṛñjate //	yaḥ dhṛṣṇunā śavasā rodasī ubhe vṛṣā vṛṣa tvā vṛṣabhaḥ nyṛñjate 
SA_GV01_rvh1-10u-1285	RV_1,054.03a arcā dive bṛhate śūṣyaṃ vacaḥ svakṣatraṃ yasya dhṛṣato dhṛṣan manaḥ /	arca dive bṛhate śūṣyam vacaḥ svakṣatram yasya dhṛṣataḥ dhṛṣat manaḥ 
SA_GV01_rvh1-10u-1286	RV_1,054.03c bṛhacchravā asuro barhaṇā kṛtaḥ puro haribhyāṃ vṛṣabho ratho hi ṣaḥ //	bṛhat śravāḥ asuraḥ barhaṇā kṛtaḥ puras haribhyām vṛṣabhaḥ rathaḥ hi saḥ 
SA_GV01_rvh1-10u-1287	RV_1,054.04a tvaṃ divo bṛhataḥ sānu kopayo 'va tmanā dhṛṣatā śambaram bhinat /	tvam divaḥ bṛhataḥ sānu kopayaḥ vaḥ tmanā dhṛṣatā śambaram bhinat 
SA_GV01_rvh1-10u-1288	RV_1,054.04c yan māyino vrandino mandinā dhṛṣac chitāṃ gabhastim aśanim pṛtanyasi //	yat māyinaḥ vrandinaḥ mandinā dhṛṣat śitām gabhastim aśanim pṛtanyasi 
SA_GV01_rvh1-10u-1289	RV_1,054.05a ni yad vṛṇakṣi śvasanasya mūrdhani śuṣṇasya cid vrandino roruvad vanā /	ni yat vṛṇakṣi śvasanasya mūrdhani śuṣṇasya cit vrandinaḥ roruvat vanā 
SA_GV01_rvh1-10u-1290	RV_1,054.05c prācīnena manasā barhaṇāvatā yad adyā cit kṛṇavaḥ kas tvā pari //	prācīnena manasā barhaṇāvatā yat adyā cit kṛṇavaḥ kaḥ tvā pari 
SA_GV01_rvh1-10u-1291	RV_1,054.06a tvam āvitha naryaṃ turvaśaṃ yaduṃ tvaṃ turvītiṃ vayyaṃ śatakrato /	tvam āvitha naryam turvaśam yadum tvam turvītim vayyam śatakrato 
SA_GV01_rvh1-10u-1292	RV_1,054.06c tvaṃ ratham etaśaṃ kṛtvye dhane tvam puro navatiṃ dambhayo nava //	tvam ratham etaśam kṛtvye dhane tvam puraḥ navatim dambhayaḥ nava 
SA_GV01_rvh1-10u-1293	RV_1,054.07a sa ghā rājā satpatiḥ śūśuvaj jano rātahavyaḥ prati yaḥ śāsam invati /	sa ghā rājā sat patiḥ śūśuvat janaḥ rāta havyaḥ prati yaḥ śāsam invati 
SA_GV01_rvh1-10u-1294	RV_1,054.07c ukthā vā yo abhigṛṇāti rādhasā dānur asmā uparā pinvate divaḥ //	ukthā vā yaḥ abhigṛṇāti rādhasā dānuḥ asmai uparā pinvate divaḥ 
SA_GV01_rvh1-10u-1295	RV_1,054.08a asamaṃ kṣatram asamā manīṣā pra somapā apasā santu neme /	asamam kṣatram asamā manīṣā pra soma pāḥ apasā santu neme 
SA_GV01_rvh1-10u-1296	RV_1,054.08c ye ta indra daduṣo vardhayanti mahi kṣatraṃ sthaviraṃ vṛṣṇyaṃ ca //	ye te indra daduṣaḥ vardhayanti mahi kṣatram sthaviram vṛṣṇyam ca 
SA_GV01_rvh1-10u-1297	RV_1,054.09a tubhyed ete bahulā adridugdhāś camūṣadaś camasā indrapānāḥ /	tubhya id ete bahulāḥ adri dugdhāḥ camūṣadaḥ camasāḥ indra pānāḥ 
SA_GV01_rvh1-10u-1298	RV_1,054.09c vy aśnuhi tarpayā kāmam eṣām athā mano vasudeyāya kṛṣva //	vi aśnuhi tarpaya kāmam eṣām athā manaḥ vasu deyāya kṛṣva 
SA_GV01_rvh1-10u-1299	RV_1,054.10a apām atiṣṭhad dharuṇahvaraṃ tamo 'ntar vṛtrasya jaṭhareṣu parvataḥ /	apām atiṣṭhat dharuṇahvaram tamaḥ ntar vṛtrasya jaṭhareṣu parvataḥ 
SA_GV01_rvh1-10u-1300	RV_1,054.10c abhīm indro nadyo vavriṇā hitā viśvā anuṣṭhāḥ pravaṇeṣu jighnate //	abhi īm indraḥ nadyaḥ vavriṇā hitāḥ viśvāḥ anuṣṭhāḥ pravaṇeṣu jighnate 
SA_GV01_rvh1-10u-1301	RV_1,054.11a sa śevṛdham adhi dhā dyumnam asme mahi kṣatraṃ janāṣāḷ indra tavyam /	sa śevṛdham adhi dhāḥ dyumnam asme mahi kṣatram janāṣāh indra tavyam 
SA_GV01_rvh1-10u-1302	RV_1,054.11c rakṣā ca no maghonaḥ pāhi sūrīn rāye ca naḥ svapatyā iṣe dhāḥ //	rakṣā ca naḥ maghonaḥ pāhi sūrīn rāye ca naḥ su apatyai iṣe dhāḥ 
SA_GV01_rvh1-10u-1303	RV_1,055.01a divaś cid asya varimā vi papratha indraṃ na mahnā pṛthivī cana prati /	divaḥ cit asya varimā vi paprathe indram na mahnā pṛthivī cana prati 
SA_GV01_rvh1-10u-1304	RV_1,055.01c bhīmas tuviṣmāñ carṣaṇibhya ātapaḥ śiśīte vajraṃ tejase na vaṃsagaḥ //	bhīmaḥ tuviṣmān carṣaṇibhyaḥ ātapaḥ śiśīte vajram tejase na vaṃsagaḥ 
SA_GV01_rvh1-10u-1305	RV_1,055.02a so arṇavo na nadyaḥ samudriyaḥ prati gṛbhṇāti viśritā varīmabhiḥ /	saḥ arṇavaḥ na nadyaḥ samudriyaḥ prati gṛbhṇāti viśritāḥ varīmabhiḥ 
SA_GV01_rvh1-10u-1306	RV_1,055.02c indraḥ somasya pītaye vṛṣāyate sanāt sa yudhma ojasā panasyate //	indraḥ somasya pītaye vṛṣāyate sanāt sa yudhmaḥ ojasā panasyate 
SA_GV01_rvh1-10u-1307	RV_1,055.03a tvaṃ tam indra parvataṃ na bhojase maho nṛmṇasya dharmaṇām irajyasi /	tvam tam indra parvatam na bhojase mahaḥ nṛmṇasya dharmaṇām irajyasi 
SA_GV01_rvh1-10u-1308	RV_1,055.03c pra vīryeṇa devatāti cekite viśvasmā ugraḥ karmaṇe purohitaḥ //	pra vīryeṇa devatāti cekite viśvasmai ugraḥ karmaṇe purohitaḥ 
SA_GV01_rvh1-10u-1309	RV_1,055.04a sa id vane namasyubhir vacasyate cāru janeṣu prabruvāṇa indriyam /	saḥ id vane namasyubhiḥ vacasyate cāru janeṣu prabruvāṇaḥ indriyam 
SA_GV01_rvh1-10u-1310	RV_1,055.04c vṛṣā chandur bhavati haryato vṛṣā kṣemeṇa dhenām maghavā yad invati //	vṛṣā chanduḥ bhavati haryataḥ vṛṣā kṣemeṇa dhenām maghavā yat invati 
SA_GV01_rvh1-10u-1311	RV_1,055.05a sa in mahāni samithāni majmanā kṛṇoti yudhma ojasā janebhyaḥ /	saḥ id mahāni samithāni majmanā kṛṇoti yudhmaḥ ojasā janebhyaḥ 
SA_GV01_rvh1-10u-1312	RV_1,055.05c adhā cana śrad dadhati tviṣīmata indrāya vajraṃ nighanighnate vadham //	adhā cana śrat dadhati tviṣīmate indrāya vajram nighanighnate vadham 
SA_GV01_rvh1-10u-1313	RV_1,055.06a sa hi śravasyuḥ sadanāni kṛtrimā kṣmayā vṛdhāna ojasā vināśayan /	sa hi śravasyuḥ sadanāni kṛtrimā kṣmayā vṛdhānaḥ ojasā vināśayan 
SA_GV01_rvh1-10u-1314	RV_1,055.06c jyotīṃṣi kṛṇvann avṛkāṇi yajyave 'va sukratuḥ sartavā apaḥ sṛjat //	jyotīṃṣi kṛṇvan avṛkāṇi yajyave vaḥ su kratuḥ sartavai apaḥ sṛjat 
SA_GV01_rvh1-10u-1315	RV_1,055.07a dānāya manaḥ somapāvann astu te 'rvāñcā harī vandanaśrud ā kṛdhi /	dānāya manaḥ soma pāvan astu te rvāñcā harī vandana śrut ā kṛdhi 
SA_GV01_rvh1-10u-1316	RV_1,055.07c yamiṣṭhāsaḥ sārathayo ya indra te na tvā ketā ā dabhnuvanti bhūrṇayaḥ //	yamiṣṭhāsaḥ sārathayaḥ ye indra te na tvā ketāḥ ā dabhnuvanti bhūrṇayaḥ 
SA_GV01_rvh1-10u-1317	RV_1,055.08a aprakṣitaṃ vasu bibharṣi hastayor aṣāḷhaṃ sahas tanvi śruto dadhe /	a prakṣitam vasu bibharṣi hastayoḥ a sāḍham sahaḥ tanvi śrutaḥ dadhe 
SA_GV01_rvh1-10u-1318	RV_1,055.08c āvṛtāso 'vatāso na kartṛbhis tanūṣu te kratava indra bhūrayaḥ //	āvṛtāsaḥ vatāsaḥ na kartṛbhiḥ tanūṣu te kratavaḥ indra bhūrayaḥ 
SA_GV01_rvh1-10u-1319	RV_1,056.01a eṣa pra pūrvīr ava tasya camriṣo 'tyo na yoṣām ud ayaṃsta bhurvaṇiḥ /	eṣa pra pūrvīḥ ava tasya camriṣaḥ tyaḥ na yoṣām ud ayaṃsta bhurvaṇiḥ 
SA_GV01_rvh1-10u-1320	RV_1,056.01c dakṣam mahe pāyayate hiraṇyayaṃ ratham āvṛtyā hariyogam ṛbhvasam //	dakṣam mahe pāyayate hiraṇyayam ratham āvṛtya hari yogam ṛbhvasam 
SA_GV01_rvh1-10u-1321	RV_1,056.02a taṃ gūrtayo nemanniṣaḥ parīṇasaḥ samudraṃ na saṃcaraṇe saniṣyavaḥ /	tam gūrtayaḥ nemanniṣaḥ parīṇasaḥ samudram na saṃcaraṇe saniṣyavaḥ 
SA_GV01_rvh1-10u-1322	RV_1,056.02c patiṃ dakṣasya vidathasya nū saho giriṃ na venā adhi roha tejasā //	patim dakṣasya vidathasya nu sahaḥ girim na venāḥ adhi roha tejasā 
SA_GV01_rvh1-10u-1323	RV_1,056.03a sa turvaṇir mahāṃ areṇu pauṃsye girer bhṛṣṭir na bhrājate tujā śavaḥ /	sa turvaṇiḥ mahān areṇu pauṃsye gireḥ bhṛṣṭiḥ na bhrājate tujā śavaḥ 
SA_GV01_rvh1-10u-1324	RV_1,056.03c yena śuṣṇam māyinam āyaso made dudhra ābhūṣu rāmayan ni dāmani //	yena śuṣṇam māyinam āyasaḥ made dudhraḥ ābhūṣu rāmayan ni dāmani 
SA_GV01_rvh1-10u-1325	RV_1,056.04a devī yadi taviṣī tvāvṛdhotaya indraṃ siṣakty uṣasaṃ na sūryaḥ /	devī yadi taviṣī tvāvṛdhā ūtaye indram siṣakti uṣasam na sūryaḥ 
SA_GV01_rvh1-10u-1326	RV_1,056.04c yo dhṛṣṇunā śavasā bādhate tama iyarti reṇum bṛhad arhariṣvaṇiḥ //	yaḥ dhṛṣṇunā śavasā bādhate tamaḥ iyarti reṇum bṛhat arhariṣvaṇiḥ 
SA_GV01_rvh1-10u-1327	RV_1,056.05a vi yat tiro dharuṇam acyutaṃ rajo 'tiṣṭhipo diva ātāsu barhaṇā /	vi yat tiras dharuṇam acyutam rajaḥ tiṣṭhipaḥ divaḥ ātāsu barhaṇā 
SA_GV01_rvh1-10u-1328	RV_1,056.05c svarmīḷhe yan mada indra harṣyāhan vṛtraṃ nir apām aubjo arṇavam //	svarmīḍhe yat made indra harṣya ahan vṛtram niḥ apām aubjaḥ arṇavam 
SA_GV01_rvh1-10u-1329	RV_1,056.06a tvaṃ divo dharuṇaṃ dhiṣa ojasā pṛthivyā indra sadaneṣu māhinaḥ /	tvam divaḥ dharuṇam dhiṣe ojasā pṛthivyāḥ indra sadaneṣu māhinaḥ 
SA_GV01_rvh1-10u-1330	RV_1,056.06c tvaṃ sutasya made ariṇā apo vi vṛtrasya samayā pāṣyārujaḥ //	tvam sutasya made ariṇāḥ apaḥ vi vṛtrasya samayā pāṣyā arujaḥ 
SA_GV01_rvh1-10u-1331	RV_1,057.01a pra maṃhiṣṭhāya bṛhate bṛhadraye satyaśuṣmāya tavase matim bhare /	pra maṃhiṣṭhāya bṛhate bṛhadraye satya śuṣmāya tavase matim bhare 
SA_GV01_rvh1-10u-1332	RV_1,057.01c apām iva pravaṇe yasya durdharaṃ rādho viśvāyu śavase apāvṛtam //	apām iva pravaṇe yasya durdharam rādhaḥ viśvāyu śavase apāvṛtam 
SA_GV01_rvh1-10u-1333	RV_1,057.02a adha te viśvam anu hāsad iṣṭaya āpo nimneva savanā haviṣmataḥ /	adha te viśvam anu ha asat iṣṭayaḥ āpaḥ nimnā iva savanā haviṣmataḥ 
SA_GV01_rvh1-10u-1334	RV_1,057.02c yat parvate na samaśīta haryata indrasya vajraḥ śnathitā hiraṇyayaḥ //	yat parvate na samaśīta haryataḥ indrasya vajraḥ śnathitā hiraṇyayaḥ 
SA_GV01_rvh1-10u-1335	RV_1,057.03a asmai bhīmāya namasā sam adhvara uṣo na śubhra ā bharā panīyase /	asmai bhīmāya namasā sam adhvare uṣaḥ na śubhraḥ ā bhara panīyase 
SA_GV01_rvh1-10u-1336	RV_1,057.03c yasya dhāma śravase nāmendriyaṃ jyotir akāri harito nāyase //	yasya dhāma śravase nāma indriyam jyotiḥ akāri haritaḥ nāyase 
SA_GV01_rvh1-10u-1337	RV_1,057.04a ime ta indra te vayam puruṣṭuta ye tvārabhya carāmasi prabhūvaso /	ime te indra te vayam puruṣṭuta ye tvā ārabhya carāmasi prabhūvaso 
SA_GV01_rvh1-10u-1338	RV_1,057.04c nahi tvad anyo girvaṇo giraḥ saghat kṣoṇīr iva prati no harya tad vacaḥ //	nahi tvat anyaḥ girvaṇaḥ giraḥ saghat kṣoṇīḥ iva prati naḥ harya tat vacaḥ 
SA_GV01_rvh1-10u-1339	RV_1,057.05a bhūri ta indra vīryaṃ tava smasy asya stotur maghavan kāmam ā pṛṇa /	bhūri te indra vīryam tava smasi asya stotuḥ maghavan kāmam ā pṛṇa 
SA_GV01_rvh1-10u-1340	RV_1,057.05c anu te dyaur bṛhatī vīryam mama iyaṃ ca te pṛthivī nema ojase //	anu te dyauḥ bṛhatī vīryam mama iyam ca te pṛthivī neme ojase 
SA_GV01_rvh1-10u-1341	RV_1,057.06a tvaṃ tam indra parvatam mahām uruṃ vajreṇa vajrin parvaśaś cakartitha /	tvam tam indra parvatam mahām urum vajreṇa vajrin parvaśas cakartitha 
SA_GV01_rvh1-10u-1342	RV_1,057.06c avāsṛjo nivṛtāḥ sartavā apaḥ satrā viśvaṃ dadhiṣe kevalaṃ sahaḥ //	avāsṛjaḥ nivṛtāḥ sartavai apaḥ satrā viśvam dadhiṣe kevalam sahaḥ 
SA_GV01_rvh1-10u-1343	RV_1,058.01a nū cit sahojā amṛto ni tundate hotā yad dūto abhavad vivasvataḥ /	nu cit sahaḥ jāḥ amṛtaḥ ni tundate hotā yat dūtaḥ abhavat vivasvataḥ 
SA_GV01_rvh1-10u-1344	RV_1,058.01c vi sādhiṣṭhebhiḥ pathibhī rajo mama ā devatātā haviṣā vivāsati //	vi sādhiṣṭhebhiḥ pathibhiḥ rajaḥ mama ā devatātā haviṣā vivāsati 
SA_GV01_rvh1-10u-1345	RV_1,058.02a ā svam adma yuvamāno ajaras tṛṣv aviṣyann ataseṣu tiṣṭhati /	ā svam adma yuvamānaḥ ajaraḥ tṛṣu aviṣyan ataseṣu tiṣṭhati 
SA_GV01_rvh1-10u-1346	RV_1,058.02c atyo na pṛṣṭham pruṣitasya rocate divo na sānu stanayann acikradat //	atyaḥ na pṛṣṭham pruṣitasya rocate divaḥ na sānu stanayan acikradat 
SA_GV01_rvh1-10u-1347	RV_1,058.03a krāṇā rudrebhir vasubhiḥ purohito hotā niṣatto rayiṣāḷ amartyaḥ /	krāṇā rudrebhiḥ vasubhiḥ purohitaḥ hotā niṣattaḥ rayiṣāh amartyaḥ 
SA_GV01_rvh1-10u-1348	RV_1,058.03c ratho na vikṣv ṛñjasāna āyuṣu vy ānuṣag vāryā deva ṛṇvati //	rathaḥ na vikṣu ṛñjasānaḥ āyuṣu vi ānuṣak vāryā devaḥ ṛṇvati 
SA_GV01_rvh1-10u-1349	RV_1,058.04a vi vātajūto ataseṣu tiṣṭhate vṛthā juhūbhiḥ sṛṇyā tuviṣvaṇiḥ /	vi vāta jūtaḥ ataseṣu tiṣṭhate vṛthā juhūbhiḥ sṛṇyā tuviṣvaṇiḥ 
SA_GV01_rvh1-10u-1350	RV_1,058.04c tṛṣu yad agne vanino vṛṣāyase kṛṣṇaṃ ta ema ruśadūrme ajara //	tṛṣu yat agne vaninaḥ vṛṣāyase kṛṣṇam te ema ruśat ūrme ajara 
SA_GV01_rvh1-10u-1351	RV_1,058.05a tapurjambho vana ā vātacodito yūthe na sāhvāṃ ava vāti vaṃsagaḥ /	tapuḥ jambhaḥ vane ā vāta coditaḥ yūthe na sāhvām ava vāti vaṃsagaḥ 
SA_GV01_rvh1-10u-1352	RV_1,058.05c abhivrajann akṣitam pājasā raja sthātuś caratham bhayate patatriṇaḥ //	abhivrajan akṣitam pājasā rajaḥ sthātuḥ caratham bhayate patatriṇaḥ 
SA_GV01_rvh1-10u-1353	RV_1,058.06a dadhuṣ ṭvā bhṛgavo mānuṣeṣv ā rayiṃ na cāruṃ suhavaṃ janebhyaḥ /	dadhuḥ tvā bhṛgavaḥ mānuṣeṣu ā rayim na cārum su havam janebhyaḥ 
SA_GV01_rvh1-10u-1354	RV_1,058.06c hotāram agne atithiṃ vareṇyam mitraṃ na śevaṃ divyāya janmane //	hotāram agne atithim vareṇyam mitram na śevam divyāya janmane 
SA_GV01_rvh1-10u-1355	RV_1,058.07a hotāraṃ sapta juhvo yajiṣṭhaṃ yaṃ vāghato vṛṇate adhvareṣu /	hotāram sapta juhvaḥ yajiṣṭham yam vāghataḥ vṛṇate adhvareṣu 
SA_GV01_rvh1-10u-1356	RV_1,058.07c agniṃ viśveṣām aratiṃ vasūnāṃ saparyāmi prayasā yāmi ratnam //	agnim viśveṣām aratim vasūnām saparyāmi prayasā yāmi ratnam 
SA_GV01_rvh1-10u-1357	RV_1,058.08a acchidrā sūno sahaso no adya stotṛbhyo mitramahaḥ śarma yaccha /	acchidrā sūno sahasaḥ naḥ adya stotṛbhyaḥ mitra mahas śarma yaccha 
SA_GV01_rvh1-10u-1358	RV_1,058.08c agne gṛṇantam aṃhasa uruṣyorjo napāt pūrbhir āyasībhiḥ //	agne gṛṇantam aṃhasaḥ uruṣya ūrjaḥ napāt pūrbhiḥ āyasībhiḥ 
SA_GV01_rvh1-10u-1359	RV_1,058.09a bhavā varūthaṃ gṛṇate vibhāvo bhavā maghavan maghavadbhyaḥ śarma /	bhava varūtham gṛṇate vibhāvaḥ bhava maghavan maghavadbhyaḥ śarma 
SA_GV01_rvh1-10u-1360	RV_1,058.09c uruṣyāgne aṃhaso gṛṇantam prātar makṣū dhiyāvasur jagamyāt //	uruṣya agne aṃhasaḥ gṛṇantam prātar makṣū dhiyāvasuḥ jagamyāt 
SA_GV01_rvh1-10u-1361	RV_1,059.01a vayā id agne agnayas te anye tve viśve amṛtā mādayante /	vayāḥ id agne agnayaḥ te anye tve viśve amṛtāḥ mādayante 
SA_GV01_rvh1-10u-1362	RV_1,059.01c vaiśvānara nābhir asi kṣitīnāṃ sthūṇeva janāṃ upamid yayantha //	vaiśvānara nābhiḥ asi kṣitīnām sthūṇā iva janān upamit yayantha 
SA_GV01_rvh1-10u-1363	RV_1,059.02a mūrdhā divo nābhir agniḥ pṛthivyā athābhavad aratī rodasyoḥ /	mūrdhā divaḥ nābhiḥ agniḥ pṛthivyāḥ atha abhavat aratī rodasyoḥ 
SA_GV01_rvh1-10u-1364	RV_1,059.02c taṃ tvā devāso 'janayanta devaṃ vaiśvānara jyotir id āryāya //	tam tvā devāsaḥ janayanta devam vaiśvānara jyotiḥ id āryāya 
SA_GV01_rvh1-10u-1365	RV_1,059.03a ā sūrye na raśmayo dhruvāso vaiśvānare dadhire 'gnā vasūni /	ā sūrye na raśmayaḥ dhruvāsaḥ vaiśvānare dadhire gnā vasūni 
SA_GV01_rvh1-10u-1366	RV_1,059.03c yā parvateṣv oṣadhīṣv apsu yā mānuṣeṣv asi tasya rājā //	yā parvateṣu oṣadhīṣu apsu yā mānuṣeṣu asi tasya rājā 
SA_GV01_rvh1-10u-1367	RV_1,059.04a bṛhatī iva sūnave rodasī giro hotā manuṣyo na dakṣaḥ /	bṛhatī iva sūnave rodasī giraḥ hotā manuṣyaḥ na dakṣaḥ 
SA_GV01_rvh1-10u-1368	RV_1,059.04c svarvate satyaśuṣmāya pūrvīr vaiśvānarāya nṛtamāya yahvīḥ //	svarvate satya śuṣmāya pūrvīḥ vaiśvānarāya nṛtamāya yahvīḥ 
SA_GV01_rvh1-10u-1369	RV_1,059.05a divaś cit te bṛhato jātavedo vaiśvānara pra ririce mahitvam /	divaḥ cit te bṛhataḥ jātavedaḥ vaiśvānara pra ririce mahi tvam 
SA_GV01_rvh1-10u-1370	RV_1,059.05c rājā kṛṣṭīnām asi mānuṣīṇāṃ yudhā devebhyo varivaś cakartha //	rājā kṛṣṭīnām asi mānuṣīṇām yudhā devebhyaḥ varivaḥ cakartha 
SA_GV01_rvh1-10u-1371	RV_1,059.06a pra nū mahitvaṃ vṛṣabhasya vocaṃ yam pūravo vṛtrahaṇaṃ sacante /	pra nu mahi tvam vṛṣabhasya vocam yam pūravaḥ vṛtra haṇam sacante 
SA_GV01_rvh1-10u-1372	RV_1,059.06c vaiśvānaro dasyum agnir jaghanvāṃ adhūnot kāṣṭhā ava śambaram bhet //	vaiśvānaraḥ dasyum agniḥ jaghanvān adhūnot kāṣṭhāḥ ava śambaram bhet 
SA_GV01_rvh1-10u-1373	RV_1,059.07a vaiśvānaro mahimnā viśvakṛṣṭir bharadvājeṣu yajato vibhāvā /	vaiśvānaraḥ mahimnā viśvakṛṣṭiḥ bharadvājeṣu yajataḥ vibhāvā 
SA_GV01_rvh1-10u-1374	RV_1,059.07c śātavaneye śatinībhir agniḥ puruṇīthe jarate sūnṛtāvān //	śātavaneye śatinībhiḥ agniḥ puruṇīthe jarate sūnṛtāvān 
SA_GV01_rvh1-10u-1375	RV_1,060.01a vahniṃ yaśasaṃ vidathasya ketuṃ suprāvyaṃ dūtaṃ sadyoartham /	vahnim yaśasam vidathasya ketum suprāvyam dūtam sadyoartham 
SA_GV01_rvh1-10u-1376	RV_1,060.01c dvijanmānaṃ rayim iva praśastaṃ rātim bharad bhṛgave mātariśvā //	dvijanmānam rayim iva praśastam rātim bharat bhṛgave mātariśvā 
SA_GV01_rvh1-10u-1377	RV_1,060.02a asya śāsur ubhayāsaḥ sacante haviṣmanta uśijo ye ca martāḥ /	asya śāsuḥ ubhayāsaḥ sacante haviṣmantaḥ uśijaḥ ye ca martāḥ 
SA_GV01_rvh1-10u-1378	RV_1,060.02c divaś cit pūrvo ny asādi hotāpṛcchyo viśpatir vikṣu vedhāḥ //	divaḥ cit pūrvaḥ ni asādi hotā āpṛcchyaḥ viśpatiḥ vikṣu vedhāḥ 
SA_GV01_rvh1-10u-1379	RV_1,060.03a taṃ navyasī hṛda ā jāyamānam asmat sukīrtir madhujihvam aśyāḥ /	tam navyasī hṛdaḥ ā jāyamānam asmat su kīrtiḥ madhu jihvam aśyāḥ 
SA_GV01_rvh1-10u-1380	RV_1,060.03c yam ṛtvijo vṛjane mānuṣāsaḥ prayasvanta āyavo jījananta //	yam ṛtvijaḥ vṛjane mānuṣāsaḥ prayasvantaḥ āyavaḥ jījananta 
SA_GV01_rvh1-10u-1381	RV_1,060.04a uśik pāvako vasur mānuṣeṣu vareṇyo hotādhāyi vikṣu /	uśij pāvakaḥ vasuḥ mānuṣeṣu vareṇyaḥ hotā adhāyi vikṣu 
SA_GV01_rvh1-10u-1382	RV_1,060.04c damūnā gṛhapatir dama āṃ agnir bhuvad rayipatī rayīṇām //	damūnāḥ gṛhapatiḥ dame ām agniḥ bhuvat rayi patiḥ rayīṇām 
SA_GV01_rvh1-10u-1383	RV_1,060.05a taṃ tvā vayam patim agne rayīṇām pra śaṃsāmo matibhir gotamāsaḥ /	tam tvā vayam patim agne rayīṇām pra śaṃsāmaḥ matibhiḥ gotamāsaḥ 
SA_GV01_rvh1-10u-1384	RV_1,060.05c āśuṃ na vājambharam marjayantaḥ prātar makṣū dhiyāvasur jagamyāt //	āśum na vājambharam marjayantaḥ prātar makṣū dhiyāvasuḥ jagamyāt 
SA_GV01_rvh1-10u-1385	RV_1,061.01a asmā id u pra tavase turāya prayo na harmi stomam māhināya /	asmai id u pra tavase turāya prayaḥ na harmi stomam māhināya 
SA_GV01_rvh1-10u-1386	RV_1,061.01c ṛcīṣamāyādhrigava oham indrāya brahmāṇi rātatamā //	ṛcīṣamāya adhrigave oham indrāya brahmāṇi rātatamā 
SA_GV01_rvh1-10u-1387	RV_1,061.02a asmā id u praya iva pra yaṃsi bharāmy āṅgūṣam bādhe suvṛkti /	asmai id u prayaḥ iva pra yaṃsi bharāmi āṅgūṣam bādhe suvṛkti 
SA_GV01_rvh1-10u-1388	RV_1,061.02c indrāya hṛdā manasā manīṣā pratnāya patye dhiyo marjayanta //	indrāya hṛdā manasā manīṣā pratnāya patye dhiyaḥ marjayanta 
SA_GV01_rvh1-10u-1389	RV_1,061.03a asmā id u tyam upamaṃ svarṣām bharāmy āṅgūṣam āsyena /	asmai id u tyam upamam svarṣām bharāmi āṅgūṣam āsyena 
SA_GV01_rvh1-10u-1390	RV_1,061.03c maṃhiṣṭham acchoktibhir matīnāṃ suvṛktibhiḥ sūriṃ vāvṛdhadhyai //	maṃhiṣṭham acchoktibhiḥ matīnām suvṛktibhiḥ sūrim vāvṛdhadhyai 
SA_GV01_rvh1-10u-1391	RV_1,061.04a asmā id u stomaṃ saṃ hinomi rathaṃ na taṣṭeva tatsināya /	asmai id u stomam sam hinomi ratham na taṣṭā iva tatsināya 
SA_GV01_rvh1-10u-1392	RV_1,061.04c giraś ca girvāhase suvṛktīndrāya viśvaminvam medhirāya //	giraḥ ca gir vāhase suvṛktī indrāya viśvaminvam medhirāya 
SA_GV01_rvh1-10u-1393	RV_1,061.05a asmā id u saptim iva śravasyendrāyārkaṃ juhvā sam añje /	asmai id u saptim iva śravasyā indrāya arkam juhvā sam añje 
SA_GV01_rvh1-10u-1394	RV_1,061.05c vīraṃ dānaukasaṃ vandadhyai purāṃ gūrtaśravasaṃ darmāṇam //	vīram dānaukasam vandadhyai purām gūrta śravasam darmāṇam 
SA_GV01_rvh1-10u-1395	RV_1,061.06a asmā id u tvaṣṭā takṣad vajraṃ svapastamaṃ svaryaṃ raṇāya /	asmai id u tvaṣṭā takṣat vajram su apastamam svaryam raṇāya 
SA_GV01_rvh1-10u-1396	RV_1,061.06c vṛtrasya cid vidad yena marma tujann īśānas tujatā kiyedhāḥ //	vṛtrasya cit vidat yena marma tujan īśānaḥ tujatā kiyedhāḥ 
SA_GV01_rvh1-10u-1397	RV_1,061.07a asyed u mātuḥ savaneṣu sadyo mahaḥ pitum papivāñ cārv annā /	asya id u mātuḥ savaneṣu sadyas mahaḥ pitum papivān cārū annā 
SA_GV01_rvh1-10u-1398	RV_1,061.07c muṣāyad viṣṇuḥ pacataṃ sahīyān vidhyad varāhaṃ tiro adrim astā //	muṣāyat viṣṇuḥ pacatam sahīyān vidhyat varāham tiras adrim astā 
SA_GV01_rvh1-10u-1399	RV_1,061.08a asmā id u gnāś cid devapatnīr indrāyārkam ahihatya ūvuḥ /	asmai id u gnāḥ cit deva patnīḥ indrāya arkam ahi hatye ūvuḥ 
SA_GV01_rvh1-10u-1400	RV_1,061.08c pari dyāvāpṛthivī jabhra urvī nāsya te mahimānam pari ṣṭaḥ //	pari dyāvāpṛthivī jabhre urvī na asya te mahimānam pari staḥ 
SA_GV01_rvh1-10u-1401	RV_1,061.09a asyed eva pra ririce mahitvaṃ divas pṛthivyāḥ pary antarikṣāt /	asya id eva pra ririce mahi tvam divaḥ pṛthivyāḥ pari antarikṣāt 
SA_GV01_rvh1-10u-1402	RV_1,061.09c svarāḷ indro dama ā viśvagūrtaḥ svarir amatro vavakṣe raṇāya //	svarāj indraḥ dame ā viśva gūrtaḥ svariḥ amatraḥ vavakṣe raṇāya 
SA_GV01_rvh1-10u-1403	RV_1,061.10a asyed eva śavasā śuṣantaṃ vi vṛścad vajreṇa vṛtram indraḥ /	asya id eva śavasā śuṣantam vi vṛścat vajreṇa vṛtram indraḥ 
SA_GV01_rvh1-10u-1404	RV_1,061.10c gā na vrāṇā avanīr amuñcad abhi śravo dāvane sacetāḥ //	gāḥ na vrāṇāḥ avanīḥ amuñcat abhi śravaḥ dāvane sacetāḥ 
SA_GV01_rvh1-10u-1405	RV_1,061.11a asyed u tveṣasā ranta sindhavaḥ pari yad vajreṇa sīm ayacchat /	asya id u tveṣasā ranta sindhavaḥ pari yat vajreṇa sīm ayacchat 
SA_GV01_rvh1-10u-1406	RV_1,061.11c īśānakṛd dāśuṣe daśasyan turvītaye gādhaṃ turvaṇiḥ kaḥ //	īśāna kṛt dāśuṣe daśasyan turvītaye gādham turvaṇiḥ kaḥ 
SA_GV01_rvh1-10u-1407	RV_1,061.12a asmā id u pra bharā tūtujāno vṛtrāya vajram īśānaḥ kiyedhāḥ /	asmai id u pra bhara tūtujānaḥ vṛtrāya vajram īśānaḥ kiyedhāḥ 
SA_GV01_rvh1-10u-1408	RV_1,061.12c gor na parva vi radā tiraśceṣyann arṇāṃsy apāṃ caradhyai //	goḥ na parva vi rada tiras ca iṣyan arṇāṃsi apām caradhyai 
SA_GV01_rvh1-10u-1409	RV_1,061.13a asyed u pra brūhi pūrvyāṇi turasya karmāṇi navya ukthaiḥ /	asya id u pra brūhi pūrvyāṇi turasya karmāṇi navyaḥ ukthaiḥ 
SA_GV01_rvh1-10u-1410	RV_1,061.13c yudhe yad iṣṇāna āyudhāny ṛghāyamāṇo niriṇāti śatrūn //	yudhe yat iṣṇānaḥ āyudhāni ṛghāyamāṇaḥ niriṇāti śatrūn 
SA_GV01_rvh1-10u-1411	RV_1,061.14a asyed u bhiyā girayaś ca dṛḷhā dyāvā ca bhūmā januṣas tujete /	asya id u bhiyā girayaḥ ca dṛḍhāḥ dyāvā ca bhūmā januṣaḥ tujete 
SA_GV01_rvh1-10u-1412	RV_1,061.14c upo venasya joguvāna oṇiṃ sadyo bhuvad vīryāya nodhāḥ //	upa u venasya joguvānaḥ oṇim sadyas bhuvat vīryāya nodhāḥ 
SA_GV01_rvh1-10u-1413	RV_1,061.15a asmā id u tyad anu dāyy eṣām eko yad vavne bhūrer īśānaḥ /	asmai id u tyad anu dāyi eṣām ekaḥ yat vavne bhūreḥ īśānaḥ 
SA_GV01_rvh1-10u-1414	RV_1,061.15c praitaśaṃ sūrye paspṛdhānaṃ sauvaśvye suṣvim āvad indraḥ //	pra etaśam sūrye paspṛdhānam sauvaśvye suṣvim āvat indraḥ 
SA_GV01_rvh1-10u-1415	RV_1,061.16a evā te hāriyojanā suvṛktīndra brahmāṇi gotamāso akran /	eva te hāriyojana suvṛktī indra brahmāṇi gotamāsaḥ akran 
SA_GV01_rvh1-10u-1416	RV_1,061.16c aiṣu viśvapeśasaṃ dhiyaṃ dhāḥ prātar makṣū dhiyāvasur jagamyāt //	ā eṣu viśva peśasam dhiyam dhāḥ prātar makṣū dhiyāvasuḥ jagamyāt 
SA_GV01_rvh1-10u-1417	RV_1,062.01a pra manmahe śavasānāya śūṣam āṅgūṣaṃ girvaṇase aṅgirasvat /	pra manmahe śavasānāya śūṣam āṅgūṣam girvaṇase aṅgirasvat 
SA_GV01_rvh1-10u-1418	RV_1,062.01c suvṛktibhi stuvata ṛgmiyāyārcāmārkaṃ nare viśrutāya //	suvṛktibhiḥ stuvate ṛgmiyāya arcāma arkam nare viśrutāya 
SA_GV01_rvh1-10u-1419	RV_1,062.02a pra vo mahe mahi namo bharadhvam āṅgūṣyaṃ śavasānāya sāma /	pra vaḥ mahe mahi namaḥ bharadhvam āṅgūṣyam śavasānāya sāma 
SA_GV01_rvh1-10u-1420	RV_1,062.02c yenā naḥ pūrve pitaraḥ padajñā arcanto aṅgiraso gā avindan //	yena naḥ pūrve pitaraḥ pada jñāḥ arcantaḥ aṅgirasaḥ gāḥ avindan 
SA_GV01_rvh1-10u-1421	RV_1,062.03a indrasyāṅgirasāṃ ceṣṭau vidat saramā tanayāya dhāsim /	indrasya aṅgirasām ca iṣṭau vidat saramā tanayāya dhāsim 
SA_GV01_rvh1-10u-1422	RV_1,062.03c bṛhaspatir bhinad adriṃ vidad gāḥ sam usriyābhir vāvaśanta naraḥ //	bṛhaspatiḥ bhinat adrim vidat gāḥ sam usriyābhiḥ vāvaśanta naraḥ 
SA_GV01_rvh1-10u-1423	RV_1,062.04a sa suṣṭubhā sa stubhā sapta vipraiḥ svareṇādriṃ svaryo navagvaiḥ /	sa suṣṭubhā sa stubhā sapta vipraiḥ svareṇa adrim svaryaḥ navagvaiḥ 
SA_GV01_rvh1-10u-1424	RV_1,062.04c saraṇyubhiḥ phaligam indra śakra valaṃ raveṇa darayo daśagvaiḥ //	saraṇyubhiḥ phaligam indra śakra valam raveṇa darayaḥ daśagvaiḥ 
SA_GV01_rvh1-10u-1425	RV_1,062.05a gṛṇāno aṅgirobhir dasma vi var uṣasā sūryeṇa gobhir andhaḥ /	gṛṇānaḥ aṅgirobhiḥ dasma vi var uṣasā sūryeṇa gobhiḥ andhaḥ 
SA_GV01_rvh1-10u-1426	RV_1,062.05c vi bhūmyā aprathaya indra sānu divo raja uparam astabhāyaḥ //	vi bhūmyāḥ aprathayaḥ indra sānu divaḥ rajaḥ uparam astabhāyaḥ 
SA_GV01_rvh1-10u-1427	RV_1,062.06a tad u prayakṣatamam asya karma dasmasya cārutamam asti daṃsaḥ /	tat u prayakṣatamam asya karma dasmasya cārutamam asti daṃsaḥ 
SA_GV01_rvh1-10u-1428	RV_1,062.06c upahvare yad uparā apinvan madhvarṇaso nadyaś catasraḥ //	upahvare yat uparāḥ apinvat madhu arṇasaḥ nadyaḥ catasraḥ 
SA_GV01_rvh1-10u-1429	RV_1,062.07a dvitā vi vavre sanajā sanīḷe ayāsya stavamānebhir arkaiḥ /	dvitā vi vavre sana jā sanīḷe ayāsya stavamānebhiḥ arkaiḥ 
SA_GV01_rvh1-10u-1430	RV_1,062.07c bhago na mene parame vyomann adhārayad rodasī sudaṃsāḥ //	bhagaḥ na mene parame vyoman adhārayat rodasī su daṃsāḥ 
SA_GV01_rvh1-10u-1431	RV_1,062.08a sanād divam pari bhūmā virūpe punarbhuvā yuvatī svebhir evaiḥ /	sanāt divam pari bhūmā virūpe punarbhuvā yuvatī svebhiḥ evaiḥ 
SA_GV01_rvh1-10u-1432	RV_1,062.08c kṛṣṇebhir aktoṣā ruśadbhir vapurbhir ā carato anyānyā //	kṛṣṇebhiḥ akta uṣāḥ ruśadbhiḥ vapurbhiḥ ā carataḥ anyā anyā 
SA_GV01_rvh1-10u-1433	RV_1,062.09a sanemi sakhyaṃ svapasyamānaḥ sūnur dādhāra śavasā sudaṃsāḥ /	sanemi sakhyam svapasyamānaḥ sūnuḥ dādhāra śavasā su daṃsāḥ 
SA_GV01_rvh1-10u-1434	RV_1,062.09c āmāsu cid dadhiṣe pakvam antaḥ payaḥ kṛṣṇāsu ruśad rohiṇīṣu //	āmāsu cit dadhiṣe pakvam antar payaḥ kṛṣṇāsu ruśat rohiṇīṣu 
SA_GV01_rvh1-10u-1435	RV_1,062.10a sanāt sanīḷā avanīr avātā vratā rakṣante amṛtāḥ sahobhiḥ /	sanāt sanīḍāḥ avanīḥ a vātāḥ vratā rakṣante amṛtāḥ sahobhiḥ 
SA_GV01_rvh1-10u-1436	RV_1,062.10c purū sahasrā janayo na patnīr duvasyanti svasāro ahrayāṇam //	purū sahasrā janayaḥ na patnīḥ duvasyanti svasāraḥ ahrayāṇam 
SA_GV01_rvh1-10u-1437	RV_1,062.11a sanāyuvo namasā navyo arkair vasūyavo matayo dasma dadruḥ /	sanāyuvaḥ namasā navyaḥ arkaiḥ vasūyavaḥ matayaḥ dasma dadruḥ 
SA_GV01_rvh1-10u-1438	RV_1,062.11c patiṃ na patnīr uśatīr uśantaṃ spṛśanti tvā śavasāvan manīṣāḥ //	patim na patnīḥ uśatīḥ uśantam spṛśanti tvā śavasāvat manīṣāḥ 
SA_GV01_rvh1-10u-1439	RV_1,062.12a sanād eva tava rāyo gabhastau na kṣīyante nopa dasyanti dasma /	sanāt eva tava rāyaḥ gabhastau na kṣīyante na upa dasyanti dasma 
SA_GV01_rvh1-10u-1440	RV_1,062.12c dyumāṃ asi kratumāṃ indra dhīraḥ śikṣā śacīvas tava naḥ śacībhiḥ //	dyumān asi kratumān indra dhīraḥ śikṣa śacīvas tava naḥ śacībhiḥ 
SA_GV01_rvh1-10u-1441	RV_1,062.13a sanāyate gotama indra navyam atakṣad brahma hariyojanāya /	sanāyate gotamaḥ indra navyam atakṣat brahma hari yojanāya 
SA_GV01_rvh1-10u-1442	RV_1,062.13c sunīthāya naḥ śavasāna nodhāḥ prātar makṣū dhiyāvasur jagamyāt //	su nīthāya naḥ śavasāna nodhāḥ prātar makṣū dhiyāvasuḥ jagamyāt 
SA_GV01_rvh1-10u-1443	RV_1,063.01a tvam mahāṃ indra yo ha śuṣmair dyāvā jajñānaḥ pṛthivī ame dhāḥ /	tvam mahān indra yaḥ ha śuṣmaiḥ dyāvā jajñānaḥ pṛthivī ame dhāḥ 
SA_GV01_rvh1-10u-1444	RV_1,063.01c yad dha te viśvā girayaś cid abhvā bhiyā dṛḷhāsaḥ kiraṇā naijan //	yat ha te viśvā girayaḥ cit abhvā bhiyā dṛḍhāsaḥ kiraṇāḥ na aijan 
SA_GV01_rvh1-10u-1445	RV_1,063.02a ā yad dharī indra vivratā ver ā te vajraṃ jaritā bāhvor dhāt /	ā yat harī indra vivratā veḥ ā te vajram jaritā bāhvoḥ dhāt 
SA_GV01_rvh1-10u-1446	RV_1,063.02c yenāviharyatakrato amitrān pura iṣṇāsi puruhūta pūrvīḥ //	yena a viharyata krato amitrān puraḥ iṣṇāsi puruhūta pūrvīḥ 
SA_GV01_rvh1-10u-1447	RV_1,063.03a tvaṃ satya indra dhṛṣṇur etān tvam ṛbhukṣā naryas tvaṃ ṣāṭ /	tvam satyaḥ indra dhṛṣṇuḥ etān tvam ṛbhukṣāḥ naryaḥ tvam sāh 
SA_GV01_rvh1-10u-1448	RV_1,063.03c tvaṃ śuṣṇaṃ vṛjane pṛkṣa āṇau yūne kutsāya dyumate sacāhan //	tvam śuṣṇam vṛjane pṛkṣe āṇau yūne kutsāya dyumate sacā ahan 
SA_GV01_rvh1-10u-1449	RV_1,063.04a tvaṃ ha tyad indra codīḥ sakhā vṛtraṃ yad vajrin vṛṣakarmann ubhnāḥ /	tvam ha tyad indra codīḥ sakhā vṛtram yat vajrin vṛṣa karman ubhnāḥ 
SA_GV01_rvh1-10u-1450	RV_1,063.04c yad dha śūra vṛṣamaṇaḥ parācair vi dasyūṃr yonāv akṛto vṛthāṣāṭ //	yat ha śūra vṛṣamaṇaḥ parācais vi dasyūṃr yonau akṛtaḥ vṛthāṣāh 
SA_GV01_rvh1-10u-1451	RV_1,063.05a tvaṃ ha tyad indrāriṣaṇyan dṛḷhasya cin martānām ajuṣṭau /	tvam ha tyad indra a riṣaṇyan dṛḷhasya cit martānām ajuṣṭau 
SA_GV01_rvh1-10u-1452	RV_1,063.05c vy asmad ā kāṣṭhā arvate var ghaneva vajriñ chnathihy amitrān //	vi asmat ā kāṣṭhāḥ arvate var ghanā iva vajrim chnathihi amitrān 
SA_GV01_rvh1-10u-1453	RV_1,063.06a tvāṃ ha tyad indrārṇasātau svarmīḷhe nara ājā havante /	tvām ha tyad indra arṇa sātau svarmīḍhe naraḥ ājā havante 
SA_GV01_rvh1-10u-1454	RV_1,063.06c tava svadhāva iyam ā samarya ūtir vājeṣv atasāyyā bhūt //	tava svadhāvas iyam ā samarye ūtiḥ vājeṣu atasāyyā bhūt 
SA_GV01_rvh1-10u-1455	RV_1,063.07a tvaṃ ha tyad indra sapta yudhyan puro vajrin purukutsāya dardaḥ /	tvam ha tyad indra sapta yudhyan puraḥ vajrin purukutsāya dardar 
SA_GV01_rvh1-10u-1456	RV_1,063.07c barhir na yat sudāse vṛthā varg aṃho rājan varivaḥ pūrave kaḥ //	barhiḥ na yat sudāse vṛthā vark aṃhaḥ rājan varivaḥ pūrave kaḥ 
SA_GV01_rvh1-10u-1457	RV_1,063.08a tvaṃ tyāṃ na indra deva citrām iṣam āpo na pīpayaḥ parijman /	tvam tyām naḥ indra deva citrām iṣam āpaḥ na pīpayaḥ parijman 
SA_GV01_rvh1-10u-1458	RV_1,063.08c yayā śūra praty asmabhyaṃ yaṃsi tmanam ūrjaṃ na viśvadha kṣaradhyai //	yayā śūra prati asmabhyam yaṃsi tmanam ūrjam na viśvadha kṣaradhyai 
SA_GV01_rvh1-10u-1459	RV_1,063.09a akāri ta indra gotamebhir brahmāṇy oktā namasā haribhyām /	akāri te indra gotamebhiḥ brahmāṇi ā uktā namasā haribhyām 
SA_GV01_rvh1-10u-1460	RV_1,063.09c supeśasaṃ vājam ā bharā naḥ prātar makṣū dhiyāvasur jagamyāt //	supeśasam vājam ā bhara naḥ prātar makṣū dhiyāvasuḥ jagamyāt 
SA_GV01_rvh1-10u-1461	RV_1,064.01a vṛṣṇe śardhāya sumakhāya vedhase nodhaḥ suvṛktim pra bharā marudbhyaḥ /	vṛṣṇe śardhāya su makhāya vedhase nodhaḥ suvṛktim pra bhara marudbhyaḥ 
SA_GV01_rvh1-10u-1462	RV_1,064.01c apo na dhīro manasā suhastyo giraḥ sam añje vidatheṣv ābhuvaḥ //	apaḥ na dhīraḥ manasā suhastyaḥ giraḥ sam añje vidatheṣu ābhuvaḥ 
SA_GV01_rvh1-10u-1463	RV_1,064.02a te jajñire diva ṛṣvāsa ukṣaṇo rudrasya maryā asurā arepasaḥ /	te jajñire divaḥ ṛṣvāsaḥ ukṣaṇaḥ rudrasya maryāḥ asurāḥ arepasaḥ 
SA_GV01_rvh1-10u-1464	RV_1,064.02c pāvakāsaḥ śucayaḥ sūryā iva satvāno na drapsino ghoravarpasaḥ //	pāvakāsaḥ śucayaḥ sūryāḥ iva satvānaḥ na drapsinaḥ ghora varpasaḥ 
SA_GV01_rvh1-10u-1465	RV_1,064.03a yuvāno rudrā ajarā abhogghano vavakṣur adhrigāvaḥ parvatā iva /	yuvānaḥ rudrāḥ ajarāḥ abhogghanaḥ vavakṣuḥ adhrigāvaḥ parvatāḥ iva 
SA_GV01_rvh1-10u-1466	RV_1,064.03c dṛḷhā cid viśvā bhuvanāni pārthivā pra cyāvayanti divyāni majmanā //	dṛḍhā cit viśvā bhuvanāni pārthivā pra cyāvayanti divyāni majmanā 
SA_GV01_rvh1-10u-1467	RV_1,064.04a citrair añjibhir vapuṣe vy añjate vakṣassu rukmāṃ adhi yetire śubhe /	citraiḥ añjibhiḥ vapuṣe vi añjate vakṣassu rukmān adhi yetire śubhe 
SA_GV01_rvh1-10u-1468	RV_1,064.04c aṃseṣv eṣāṃ ni mimṛkṣur ṛṣṭayaḥ sākaṃ jajñire svadhayā divo naraḥ //	aṃseṣu eṣām ni mimṛkṣuḥ ṛṣṭayaḥ sākam jajñire svadhayā divaḥ naraḥ 
SA_GV01_rvh1-10u-1469	RV_1,064.05a īśānakṛto dhunayo riśādaso vātān vidyutas taviṣībhir akrata /	īśāna kṛtaḥ dhunayaḥ riśādasaḥ vātān vidyutaḥ taviṣībhiḥ akrata 
SA_GV01_rvh1-10u-1470	RV_1,064.05c duhanty ūdhar divyāni dhūtayo bhūmim pinvanti payasā parijrayaḥ //	duhanti ūdhar divyāni dhūtayaḥ bhūmim pinvanti payasā parijrayaḥ 
SA_GV01_rvh1-10u-1471	RV_1,064.06a pinvanty apo marutaḥ sudānavaḥ payo ghṛtavad vidatheṣv ābhuvaḥ /	pinvanti apaḥ marutaḥ sudānavaḥ payaḥ ghṛtavat vidatheṣu ābhuvaḥ 
SA_GV01_rvh1-10u-1472	RV_1,064.06c atyaṃ na mihe vi nayanti vājinam utsaṃ duhanti stanayantam akṣitam //	atyam na mihe vi nayanti vājinam utsam duhanti stanayantam akṣitam 
SA_GV01_rvh1-10u-1473	RV_1,064.07a mahiṣāso māyinaś citrabhānavo girayo na svatavaso raghuṣyadaḥ /	mahiṣāsaḥ māyinaḥ citra bhānavaḥ girayaḥ na svatavasaḥ raghuṣyadaḥ 
SA_GV01_rvh1-10u-1474	RV_1,064.07c mṛgā iva hastinaḥ khādathā vanā yad āruṇīṣu taviṣīr ayugdhvam //	mṛgāḥ iva hastinaḥ khādathāḥ vanā yat āruṇīṣu taviṣīḥ ayugdhvam 
SA_GV01_rvh1-10u-1475	RV_1,064.08a siṃhā iva nānadati pracetasaḥ piśā iva supiśo viśvavedasaḥ /	siṃhāḥ iva nānadati pracetasaḥ piśāḥ iva supiśaḥ viśva vedasaḥ 
SA_GV01_rvh1-10u-1476	RV_1,064.08c kṣapo jinvantaḥ pṛṣatībhir ṛṣṭibhiḥ sam it sabādhaḥ śavasāhimanyavaḥ //	kṣapaḥ jinvantaḥ pṛṣatībhiḥ ṛṣṭibhiḥ sam id sabādhaḥ śavasā ahi manyavaḥ 
SA_GV01_rvh1-10u-1477	RV_1,064.09a rodasī ā vadatā gaṇaśriyo nṛṣācaḥ śūrāḥ śavasāhimanyavaḥ /	rodasī ā vadata gaṇa śriyaḥ nṛṣācaḥ śūrāḥ śavasā ahi manyavaḥ 
SA_GV01_rvh1-10u-1478	RV_1,064.09c ā vandhureṣv amatir na darśatā vidyun na tasthau maruto ratheṣu vaḥ //	ā vandhureṣu amatiḥ na darśatā vidyut na tasthau marutaḥ ratheṣu vaḥ 
SA_GV01_rvh1-10u-1479	RV_1,064.10a viśvavedaso rayibhiḥ samokasaḥ sammiślāsas taviṣībhir virapśinaḥ /	viśva vedasaḥ rayibhiḥ samokasaḥ sammiślāsaḥ taviṣībhiḥ virapśinaḥ 
SA_GV01_rvh1-10u-1480	RV_1,064.10c astāra iṣuṃ dadhire gabhastyor anantaśuṣmā vṛṣakhādayo naraḥ //	astāraḥ iṣum dadhire gabhastyoḥ ananta śuṣmāḥ vṛṣa khādayaḥ naraḥ 
SA_GV01_rvh1-10u-1481	RV_1,064.11a hiraṇyayebhiḥ pavibhiḥ payovṛdha ujjighnanta āpathyo na parvatān /	hiraṇyayebhiḥ pavibhiḥ payaḥ vṛdhaḥ ujjighnantaḥ āpathyaḥ na parvatān 
SA_GV01_rvh1-10u-1482	RV_1,064.11c makhā ayāsaḥ svasṛto dhruvacyuto dudhrakṛto maruto bhrājadṛṣṭayaḥ //	makhāḥ ayāsaḥ svasṛtaḥ dhruva cyutaḥ dudhra kṛtaḥ marutaḥ bhrājat ṛṣṭayaḥ 
SA_GV01_rvh1-10u-1483	RV_1,064.12a ghṛṣum pāvakaṃ vaninaṃ vicarṣaṇiṃ rudrasya sūnuṃ havasā gṛṇīmasi /	ghṛṣum pāvakam vaninam vicarṣaṇim rudrasya sūnum havasā gṛṇīmasi 
SA_GV01_rvh1-10u-1484	RV_1,064.12c rajasturaṃ tavasam mārutaṃ gaṇam ṛjīṣiṇaṃ vṛṣaṇaṃ saścata śriye //	rajasturam tavasam mārutam gaṇam ṛjīṣiṇam vṛṣaṇam saścata śriye 
SA_GV01_rvh1-10u-1485	RV_1,064.13a pra nū sa martaḥ śavasā janāṃ ati tasthau va ūtī maruto yam āvata /	pra nu sa martaḥ śavasā janān ati tasthau vaḥ ūtī marutaḥ yam āvata 
SA_GV01_rvh1-10u-1486	RV_1,064.13c arvadbhir vājam bharate dhanā nṛbhir āpṛcchyaṃ kratum ā kṣeti puṣyati //	arvadbhiḥ vājam bharate dhanā nṛbhiḥ āpṛcchyam kratum ā kṣeti puṣyati 
SA_GV01_rvh1-10u-1487	RV_1,064.14a carkṛtyam marutaḥ pṛtsu duṣṭaraṃ dyumantaṃ śuṣmam maghavatsu dhattana /	carkṛtyam marutaḥ pṛtsu duṣṭaram dyumantam śuṣmam maghavatsu dhattana 
SA_GV01_rvh1-10u-1488	RV_1,064.14c dhanaspṛtam ukthyaṃ viśvacarṣaṇiṃ tokam puṣyema tanayaṃ śataṃ himāḥ //	dhana spṛtam ukthyam viśvacarṣaṇim tokam puṣyema tanayam śatam himāḥ 
SA_GV01_rvh1-10u-1489	RV_1,064.15a nū ṣṭhiram maruto vīravantam ṛtīṣāhaṃ rayim asmāsu dhatta /	nu sthiram marutaḥ vīravantam ṛtīṣāham rayim asmāsu dhatta 
SA_GV01_rvh1-10u-1490	RV_1,064.15c sahasriṇaṃ śatinaṃ śūśuvāṃsam prātar makṣū dhiyāvasur jagamyāt //	sahasriṇam śatinam śūśuvāṃsam prātar makṣū dhiyāvasuḥ jagamyāt 
SA_GV01_rvh1-10u-1491	RV_1,065.01 paśvā na tāyuṃ guhā catantaṃ namo yujānaṃ namo vahantam //	paśvā na tāyum guhā catantam namaḥ yujānam namaḥ vahantam 
SA_GV01_rvh1-10u-1492	RV_1,065.02 sajoṣā dhīrāḥ padair anu gmann upa tvā sīdan viśve yajatrāḥ //	sajoṣāḥ dhīrāḥ padaiḥ anu gman upa tvā sīdan viśve yajatrāḥ 
SA_GV01_rvh1-10u-1493	RV_1,065.03 ṛtasya devā anu vratā gur bhuvat pariṣṭir dyaur na bhūma //	ṛtasya devāḥ anu vratā guḥ bhuvat pariṣṭiḥ dyauḥ na bhūma 
SA_GV01_rvh1-10u-1494	RV_1,065.04 vardhantīm āpaḥ panvā suśiśvim ṛtasya yonā garbhe sujātam //	vardhanti īm āpaḥ panvā suśiśvim ṛtasya yonā garbhe su jātam 
SA_GV01_rvh1-10u-1495	RV_1,065.05 puṣṭir na raṇvā kṣitir na pṛthvī girir na bhujma kṣodo na śambhu //	puṣṭiḥ na raṇvā kṣitiḥ na pṛthvī giriḥ na bhujma kṣodaḥ na śambhu 
SA_GV01_rvh1-10u-1496	RV_1,065.06 atyo nājman sargaprataktaḥ sindhur na kṣodaḥ ka īṃ varāte //	atyaḥ na ajman sarga prataktaḥ sindhuḥ na kṣodaḥ kaḥ īm varāte 
SA_GV01_rvh1-10u-1497	RV_1,065.07 jāmiḥ sindhūnām bhrāteva svasrām ibhyān na rājā vanāny atti //	jāmiḥ sindhūnām bhrātā iva svasrām ibhyān na rājā vanāni atti 
SA_GV01_rvh1-10u-1498	RV_1,065.08 yad vātajūto vanā vy asthād agnir ha dāti romā pṛthivyāḥ //	yat vāta jūtaḥ vanā vi asthāt agniḥ ha dāti romā pṛthivyāḥ 
SA_GV01_rvh1-10u-1499	RV_1,065.09 śvasity apsu haṃso na sīdan kratvā cetiṣṭho viśām uṣarbhut //	śvasiti apsu haṃsaḥ na sīdan kratvā cetiṣṭhaḥ viśām uṣarbudh 
SA_GV01_rvh1-10u-1500	RV_1,065.10 somo na vedhā ṛtaprajātaḥ paśur na śiśvā vibhur dūrebhāḥ //	somaḥ na vedhāḥ ṛta prajātaḥ paśuḥ na śiśvā vibhuḥ dūrebhāḥ 
SA_GV01_rvh1-10u-1501	RV_1,066.01 rayir na citrā sūro na saṃdṛg āyur na prāṇo nityo na sūnuḥ //	rayiḥ na citrā sūraḥ na saṃdṛś āyuḥ na prāṇaḥ nityaḥ na sūnuḥ 
SA_GV01_rvh1-10u-1502	RV_1,066.02 takvā na bhūrṇir vanā siṣakti payo na dhenuḥ śucir vibhāvā //	takvā na bhūrṇiḥ vanā siṣakti payaḥ na dhenuḥ śuciḥ vibhāvā 
SA_GV01_rvh1-10u-1503	RV_1,066.03 dādhāra kṣemam oko na raṇvo yavo na pakvo jetā janānām //	dādhāra kṣemam okaḥ na raṇvaḥ yavaḥ na pakvaḥ jetā janānām 
SA_GV01_rvh1-10u-1504	RV_1,066.04 ṛṣir na stubhvā vikṣu praśasto vājī na prīto vayo dadhāti //	ṛṣiḥ na stubhvā vikṣu praśastaḥ vājī na prītaḥ vayaḥ dadhāti 
SA_GV01_rvh1-10u-1505	RV_1,066.05 durokaśociḥ kratur na nityo jāyeva yonāv araṃ viśvasmai //	duroka śociḥ kratuḥ na nityaḥ jāyā iva yonau aram viśvasmai 
SA_GV01_rvh1-10u-1506	RV_1,066.06 citro yad abhrāṭ chveto na vikṣu ratho na rukmī tveṣaḥ samatsu //	citraḥ yat abhrāṭ śvetaḥ na vikṣu rathaḥ na rukmī tveṣaḥ samatsu 
SA_GV01_rvh1-10u-1507	RV_1,066.07 seneva sṛṣṭāmaṃ dadhāty astur na didyut tveṣapratīkā //	senā iva sṛṣṭā āmam dadhāti astuḥ na didyut tveṣa pratīkā 
SA_GV01_rvh1-10u-1508	RV_1,066.08 yamo ha jāto yamo janitvaṃ jāraḥ kanīnām patir janīnām //	yamaḥ ha jātaḥ yamaḥ janitvam jāraḥ kanīnām patiḥ janīnām 
SA_GV01_rvh1-10u-1509	RV_1,066.09 taṃ vaś carāthā vayaṃ vasatyāstaṃ na gāvo nakṣanta iddham //	tam vaḥ carātha vayam vasatyā astam na gāvaḥ nakṣante iddham 
SA_GV01_rvh1-10u-1510	RV_1,066.10 sindhur na kṣodaḥ pra nīcīr ainon navanta gāvaḥ svar dṛśīke //	sindhuḥ na kṣodaḥ pra nīcīḥ ainot navanta gāvaḥ svar dṛśīke 
SA_GV01_rvh1-10u-1511	RV_1,067.01 vaneṣu jāyur marteṣu mitro vṛṇīte śruṣṭiṃ rājevājuryam //	vaneṣu jāyuḥ marteṣu mitraḥ vṛṇīte śruṣṭim rājā iva ajuryam 
SA_GV01_rvh1-10u-1512	RV_1,067.02 kṣemo na sādhuḥ kratur na bhadro bhuvat svādhīr hotā havyavāṭ //	kṣemaḥ na sādhuḥ kratuḥ na bhadraḥ bhuvat svādhīḥ hotā havyavāṭ 
SA_GV01_rvh1-10u-1513	RV_1,067.03 haste dadhāno nṛmṇā viśvāny ame devān dhād guhā niṣīdan //	haste dadhānaḥ nṛmṇā viśvāni ame devān dhāt guhā niṣīdan 
SA_GV01_rvh1-10u-1514	RV_1,067.04 vidantīm atra naro dhiyandhā hṛdā yat taṣṭān mantrāṃ aśaṃsan //	vidanti īm atra naraḥ hṛdā yat taṣṭān mantrān aśaṃsan 
SA_GV01_rvh1-10u-1515	RV_1,067.05 ajo na kṣāṃ dādhāra pṛthivīṃ tastambha dyām mantrebhiḥ satyaiḥ //	ajaḥ na kṣām dādhāra pṛthivīm tastambha dyām mantrebhiḥ satyaiḥ 
SA_GV01_rvh1-10u-1516	RV_1,067.06 priyā padāni paśvo ni pāhi viśvāyur agne guhā guhaṃ gāḥ //	priyā padāni paśvaḥ ni pāhi viśvāyuḥ agne guhā guham gāḥ 
SA_GV01_rvh1-10u-1517	RV_1,067.07 ya īṃ ciketa guhā bhavantam ā yaḥ sasāda dhārām ṛtasya //	yaḥ īm ciketa guhā bhavantam ā yaḥ sasāda dhārām ṛtasya 
SA_GV01_rvh1-10u-1518	RV_1,067.08 vi ye cṛtanty ṛtā sapanta ād id vasūni pra vavācāsmai //	vi ye cṛtanti ṛtā sapantaḥ āt id vasūni pra vavāca asmai 
SA_GV01_rvh1-10u-1519	RV_1,067.09 vi yo vīrutsu rodhan mahitvota prajā uta prasūṣv antaḥ //	vi yaḥ vīrutsu rodhat mahitvā uta prajāḥ uta prasūṣu antar 
SA_GV01_rvh1-10u-1520	RV_1,067.10 cittir apāṃ dame viśvāyuḥ sadmeva dhīrāḥ sammāya cakruḥ //	cittiḥ apām dame viśvāyuḥ sadma iva dhīrāḥ sammāya cakruḥ 
SA_GV01_rvh1-10u-1521	RV_1,068.01 śrīṇann upa sthād divam bhuraṇyu sthātuś caratham aktūn vy ūrṇot //	śrīṇan upa sthāt divam bhuraṇyu sthātuḥ caratham aktūn vi ūrṇot 
SA_GV01_rvh1-10u-1522	RV_1,068.02 pari yad eṣām eko viśveṣām bhuvad devo devānām mahitvā //	pari yat eṣām ekaḥ viśveṣām bhuvat devaḥ devānām mahitvā 
SA_GV01_rvh1-10u-1523	RV_1,068.03 ād it te viśve kratuṃ juṣanta śuṣkād yad deva jīvo janiṣṭhāḥ //	āt id te viśve kratum juṣanta śuṣkāt yat deva jīvaḥ janiṣṭhāḥ 
SA_GV01_rvh1-10u-1524	RV_1,068.04 bhajanta viśve devatvaṃ nāma ṛtaṃ sapanto amṛtam evaiḥ //	bhajanta viśve deva tvam nāma ṛtam sapantaḥ amṛtam evaiḥ 
SA_GV01_rvh1-10u-1525	RV_1,068.05 ṛtasya preṣā ṛtasya dhītir viśvāyur viśve apāṃsi cakruḥ //	ṛtasya preṣā ṛtasya dhītiḥ viśvāyuḥ viśve apāṃsi cakruḥ 
SA_GV01_rvh1-10u-1526	RV_1,068.06 yas tubhyaṃ dāśād yo vā te śikṣāt tasmai cikitvān rayiṃ dayasva //	yaḥ tubhyam dāśāt yaḥ vā te śikṣāt tasmai cikitvān rayim dayasva 
SA_GV01_rvh1-10u-1527	RV_1,068.07 hotā niṣatto manor apatye sa cin nv āsām patī rayīṇām //	hotā niṣattaḥ manoḥ apatye sa cit nu āsām patiḥ rayīṇām 
SA_GV01_rvh1-10u-1528	RV_1,068.08 icchanta reto mithas tanūṣu saṃ jānata svair dakṣair amūrāḥ //	icchanta retaḥ mithas tanūṣu sam jānata svaiḥ dakṣaiḥ amūrāḥ 
SA_GV01_rvh1-10u-1529	RV_1,068.09 pitur na putrāḥ kratuṃ juṣanta śroṣan ye asya śāsaṃ turāsaḥ //	pituḥ na putrāḥ kratum juṣanta śroṣan ye asya śāsam turāsaḥ 
SA_GV01_rvh1-10u-1530	RV_1,068.10 vi rāya aurṇod duraḥ purukṣuḥ pipeśa nākaṃ stṛbhir damūnāḥ //	vi rāyaḥ aurṇot duraḥ purukṣuḥ pipeśa nākam stṛbhiḥ damūnāḥ 
SA_GV01_rvh1-10u-1531	RV_1,069.01 śukraḥ śuśukvāṃ uṣo na jāraḥ paprā samīcī divo na jyotiḥ //	śukraḥ śuśukvām uṣaḥ na jāraḥ paprā samīcī divaḥ na jyotiḥ 
SA_GV01_rvh1-10u-1532	RV_1,069.02 pari prajātaḥ kratvā babhūtha bhuvo devānām pitā putraḥ san //	pari prajātaḥ kratvā babhūtha bhuvaḥ devānām pitā putraḥ san 
SA_GV01_rvh1-10u-1533	RV_1,069.03 vedhā adṛpto agnir vijānann ūdhar na gonāṃ svādmā pitūnām //	vedhāḥ adṛptaḥ agniḥ vijānan ūdhar na gonām svādmā pitūnām 
SA_GV01_rvh1-10u-1534	RV_1,069.04 jane na śeva āhūryaḥ san madhye niṣatto raṇvo duroṇe //	jane na śevaḥ āhūryaḥ san madhye niṣattaḥ raṇvaḥ duroṇe 
SA_GV01_rvh1-10u-1535	RV_1,069.05 putro na jāto raṇvo duroṇe vājī na prīto viśo vi tārīt //	putraḥ na jātaḥ raṇvaḥ duroṇe vājī na prītaḥ viśaḥ vi tārīt 
SA_GV01_rvh1-10u-1536	RV_1,069.06 viśo yad ahve nṛbhiḥ sanīḷā agnir devatvā viśvāny aśyāḥ //	viśaḥ yat ahve nṛbhiḥ sanīḷāḥ agniḥ deva tvā viśvāni aśyāḥ 
SA_GV01_rvh1-10u-1537	RV_1,069.07 nakiṣ ṭa etā vratā minanti nṛbhyo yad ebhyaḥ śruṣṭiṃ cakartha //	nakir ṭe etā vratā minanti nṛbhyaḥ yat ebhyaḥ śruṣṭim cakartha 
SA_GV01_rvh1-10u-1538	RV_1,069.08 tat tu te daṃso yad ahan samānair nṛbhir yad yukto vive rapāṃsi //	tat tu te daṃsaḥ yat ahan samānaiḥ nṛbhiḥ yat yuktaḥ viveḥ rapāṃsi 
SA_GV01_rvh1-10u-1539	RV_1,069.09 uṣo na jāro vibhāvosraḥ saṃjñātarūpaś ciketad asmai //	uṣaḥ na jāraḥ vibhāvā usraḥ saṃjñāta rūpaḥ ciketat asmai 
SA_GV01_rvh1-10u-1540	RV_1,069.10 tmanā vahanto duro vy ṛṇvan navanta viśve svar dṛśīke //	tmanā vahantaḥ duraḥ vi ṛṇvan navanta viśve svar dṛśīke 
SA_GV01_rvh1-10u-1541	RV_1,070.01 vanema pūrvīr aryo manīṣā agniḥ suśoko viśvāny aśyāḥ //	vanema pūrvīḥ aryaḥ manīṣāḥ agniḥ su śokaḥ viśvāni aśyāḥ 
SA_GV01_rvh1-10u-1542	RV_1,070.02 ā daivyāni vratā cikitvān ā mānuṣasya janasya janma //	ā daivyāni vratā cikitvān ā mānuṣasya janasya janma 
SA_GV01_rvh1-10u-1543	RV_1,070.03 garbho yo apāṃ garbho vanānāṃ garbhaś ca sthātāṃ garbhaś carathām //	garbhaḥ yaḥ apām garbhaḥ vanānām garbhaḥ ca sthātām garbhaḥ carathām 
SA_GV01_rvh1-10u-1544	RV_1,070.04 adrau cid asmā antar duroṇe viśāṃ na viśvo amṛtaḥ svādhīḥ //	adrau cit asmai antar duroṇe viśām na viśvaḥ amṛtaḥ svādhīḥ 
SA_GV01_rvh1-10u-1545	RV_1,070.05 sa hi kṣapāvāṃ agnī rayīṇāṃ dāśad yo asmā araṃ sūktaiḥ //	sa hi kṣapāvān agniḥ rayīṇām dāśat yaḥ asmai aram sūktaiḥ 
SA_GV01_rvh1-10u-1546	RV_1,070.06 etā cikitvo bhūmā ni pāhi devānāṃ janma martāṃś ca vidvān //	etā cikitvaḥ bhūmā ni pāhi devānām janma martān ca vidvān 
SA_GV01_rvh1-10u-1547	RV_1,070.07 vardhān yam pūrvīḥ kṣapo virūpā sthātuś ca ratham ṛtapravītam //	vardhān yam pūrvīḥ kṣapaḥ virūpā sthātuḥ ca ratham ṛta pravītam 
SA_GV01_rvh1-10u-1548	RV_1,070.08 arādhi hotā svar niṣattaḥ kṛṇvan viśvāny apāṃsi satyā //	arādhi hotā svar niṣattaḥ kṛṇvan viśvāni apāṃsi satyā 
SA_GV01_rvh1-10u-1549	RV_1,070.09 goṣu praśastiṃ vaneṣu dhiṣe bharanta viśve baliṃ svar ṇaḥ //	goṣu praśastim vaneṣu dhiṣe bharanta viśve balim svar naḥ 
SA_GV01_rvh1-10u-1550	RV_1,070.10 vi tvā naraḥ purutrā saparyan pitur na jivrer vi vedo bharanta //	vi tvā naraḥ purutrā saparyan pituḥ na jivreḥ vi vedaḥ bharanta 
SA_GV01_rvh1-10u-1551	RV_1,070.11 sādhur na gṛdhnur asteva śūro yāteva bhīmas tveṣaḥ samatsu //	sādhuḥ na gṛdhnuḥ astā iva śūraḥ yātā iva bhīmaḥ tveṣaḥ samatsu 
SA_GV01_rvh1-10u-1552	RV_1,071.01a upa pra jinvann uśatīr uśantam patiṃ na nityaṃ janayaḥ sanīḷāḥ /	upa pra jinvan uśatīḥ uśantam patim na nityam janayaḥ sanīḍāḥ 
SA_GV01_rvh1-10u-1553	RV_1,071.01c svasāraḥ śyāvīm aruṣīm ajuṣrañ citram ucchantīm uṣasaṃ na gāvaḥ //	svasāraḥ śyāvīm aruṣīm ajuṣram citram ucchantīm uṣasam na gāvaḥ 
SA_GV01_rvh1-10u-1554	RV_1,071.02a vīḷu cid dṛḷhā pitaro na ukthair adriṃ rujann aṅgiraso raveṇa /	vīḷu cit dṛḷhā pitaraḥ naḥ ukthaiḥ adrim rujan aṅgirasaḥ raveṇa 
SA_GV01_rvh1-10u-1555	RV_1,071.02c cakrur divo bṛhato gātum asme ahaḥ svar vividuḥ ketum usrāḥ //	cakruḥ divaḥ bṛhataḥ gātum asme ahar svar vividuḥ ketum usrāḥ 
SA_GV01_rvh1-10u-1556	RV_1,071.03a dadhann ṛtaṃ dhanayann asya dhītim ād id aryo didhiṣvo vibhṛtrāḥ /	dadhan ṛtam dhanayan asya dhītim āt id aryaḥ didhiṣvaḥ vibhṛtrāḥ 
SA_GV01_rvh1-10u-1557	RV_1,071.03c atṛṣyantīr apaso yanty acchā devāñ janma prayasā vardhayantīḥ //	a tṛṣyantīḥ apasaḥ yanti acchā devām janma prayasā vardhayantīḥ 
SA_GV01_rvh1-10u-1558	RV_1,071.04a mathīd yad īṃ vibhṛto mātariśvā gṛhe-gṛhe śyeto jenyo bhūt /	mathīt yat īm vibhṛtaḥ mātariśvā gṛhe gṛhe śyetaḥ jenyaḥ bhūt 
SA_GV01_rvh1-10u-1559	RV_1,071.04c ād īṃ rājñe na sahīyase sacā sann ā dūtyam bhṛgavāṇo vivāya //	āt īm rājñe na sahīyase sacā san ā dūtyam bhṛgavāṇaḥ vivāya 
SA_GV01_rvh1-10u-1560	RV_1,071.05a mahe yat pitra īṃ rasaṃ dive kar ava tsarat pṛśanyaś cikitvān /	mahe yat pitre īm rasam dive kaḥ ava tsarat pṛśanyaḥ cikitvān 
SA_GV01_rvh1-10u-1561	RV_1,071.05c sṛjad astā dhṛṣatā didyum asmai svāyāṃ devo duhitari tviṣiṃ dhāt //	sṛjat astā dhṛṣatā didyum asmai svāyām devaḥ duhitari tviṣim dhāt 
SA_GV01_rvh1-10u-1562	RV_1,071.06a sva ā yas tubhyaṃ dama ā vibhāti namo vā dāśād uśato anu dyūn /	sve ā yaḥ tubhyam dame ā vibhāti namaḥ vā dāśāt uśataḥ anu dyūn 
SA_GV01_rvh1-10u-1563	RV_1,071.06c vardho agne vayo asya dvibarhā yāsad rāyā sarathaṃ yaṃ junāsi //	vardha u agne vayaḥ asya dvibarhāḥ yāsat rāyā sa ratham yam junāsi 
SA_GV01_rvh1-10u-1564	RV_1,071.07a agniṃ viśvā abhi pṛkṣaḥ sacante samudraṃ na sravataḥ sapta yahvīḥ /	agnim viśvāḥ abhi pṛkṣaḥ sacante samudram na sravataḥ sapta yahvīḥ 
SA_GV01_rvh1-10u-1565	RV_1,071.07c na jāmibhir vi cikite vayo no vidā deveṣu pramatiṃ cikitvān //	na jāmibhiḥ vi cikite vayaḥ naḥ vidāḥ deveṣu pramatim cikitvān 
SA_GV01_rvh1-10u-1566	RV_1,071.08a ā yad iṣe nṛpatiṃ teja ānaṭ chuci reto niṣiktaṃ dyaur abhīke /	ā yat iṣe nṛpatim tejaḥ ānaṭ śuci retaḥ niṣiktam dyauḥ abhīke 
SA_GV01_rvh1-10u-1567	RV_1,071.08c agniḥ śardham anavadyaṃ yuvānaṃ svādhyaṃ janayat sūdayac ca //	agniḥ śardham anavadyam yuvānam svādhyam janayat sūdayat ca 
SA_GV01_rvh1-10u-1568	RV_1,071.09a mano na yo 'dhvanaḥ sadya ety ekaḥ satrā sūro vasva īśe /	manaḥ na yaḥ dhvanaḥ sadyas eti ekaḥ satrā sūraḥ vasvaḥ īśe 
SA_GV01_rvh1-10u-1569	RV_1,071.09c rājānā mitrāvaruṇā supāṇī goṣu priyam amṛtaṃ rakṣamāṇā //	rājānā mitrāvaruṇā su pāṇī goṣu priyam amṛtam rakṣamāṇā 
SA_GV01_rvh1-10u-1570	RV_1,071.10a mā no agne sakhyā pitryāṇi pra marṣiṣṭhā abhi viduṣ kaviḥ san /	mā naḥ agne sakhyā pitryāṇi pra marṣiṣṭhāḥ abhi viduṣ kaviḥ san 
SA_GV01_rvh1-10u-1571	RV_1,071.10c nabho na rūpaṃ jarimā mināti purā tasyā abhiśaster adhīhi //	nabhaḥ na rūpam jarimā mināti purā tasyāḥ abhiśasteḥ adhīhi 
SA_GV01_rvh1-10u-1572	RV_1,072.01a ni kāvyā vedhasaḥ śaśvatas kar haste dadhāno naryā purūṇi /	ni kāvyā vedhasaḥ śaśvataḥ kaḥ haste dadhānaḥ naryā purūṇi 
SA_GV01_rvh1-10u-1573	RV_1,072.01c agnir bhuvad rayipatī rayīṇāṃ satrā cakrāṇo amṛtāni viśvā //	agniḥ bhuvat rayi patiḥ rayīṇām satrā cakrāṇaḥ amṛtāni viśvā 
SA_GV01_rvh1-10u-1574	RV_1,072.02a asme vatsam pari ṣantaṃ na vindann icchanto viśve amṛtā amūrāḥ /	asme vatsam pari santam na vindan icchantaḥ viśve amṛtāḥ amūrāḥ 
SA_GV01_rvh1-10u-1575	RV_1,072.02c śramayuvaḥ padavyo dhiyandhās tasthuḥ pade parame cārv agneḥ //	śramayuvaḥ padavyaḥ dhiyandhāḥ tasthuḥ pade parame cāru agneḥ 
SA_GV01_rvh1-10u-1576	RV_1,072.03a tisro yad agne śaradas tvām ic chuciṃ ghṛtena śucayaḥ saparyān /	tisraḥ yat agne śaradaḥ tvām id śucim ghṛtena śucayaḥ saparyān 
SA_GV01_rvh1-10u-1577	RV_1,072.03c nāmāni cid dadhire yajñiyāny asūdayanta tanvaḥ sujātāḥ //	nāmāni cit dadhire yajñiyāni asūdayanta tanvaḥ su jātāḥ 
SA_GV01_rvh1-10u-1578	RV_1,072.04a ā rodasī bṛhatī vevidānāḥ pra rudriyā jabhrire yajñiyāsaḥ /	ā rodasī bṛhatī vevidānāḥ pra rudriyāḥ jabhrire yajñiyāsaḥ 
SA_GV01_rvh1-10u-1579	RV_1,072.04c vidan marto nemadhitā cikitvān agnim pade parame tasthivāṃsam //	vidat martaḥ nemadhitā cikitvān agnim pade parame tasthivāṃsam 
SA_GV01_rvh1-10u-1580	RV_1,072.05a saṃjānānā upa sīdann abhijñu patnīvanto namasyaṃ namasyan /	saṃjānānāḥ upa sīdan abhijñu patnīvantaḥ namasyam namasyan 
SA_GV01_rvh1-10u-1581	RV_1,072.05c ririkvāṃsas tanvaḥ kṛṇvata svāḥ sakhā sakhyur nimiṣi rakṣamāṇāḥ //	ririkvāṃsaḥ tanvaḥ kṛṇvata svāḥ sakhā sakhyuḥ nimiṣi rakṣamāṇāḥ 
SA_GV01_rvh1-10u-1582	RV_1,072.06a triḥ sapta yad guhyāni tve it padāvidan nihitā yajñiyāsaḥ /	tris sapta yat guhyāni tve id padā avidan nihitā yajñiyāsaḥ 
SA_GV01_rvh1-10u-1583	RV_1,072.06c tebhī rakṣante amṛtaṃ sajoṣāḥ paśūñ ca sthātṝñ carathaṃ ca pāhi //	tebhiḥ rakṣante amṛtam sajoṣāḥ paśūm ca sthātṝm caratham ca pāhi 
SA_GV01_rvh1-10u-1584	RV_1,072.07a vidvāṃ agne vayunāni kṣitīnāṃ vy ānuṣak churudho jīvase dhāḥ /	vidvān agne vayunāni kṣitīnām vi ānuṣak śurudhaḥ jīvase dhāḥ 
SA_GV01_rvh1-10u-1585	RV_1,072.07c antarvidvāṃ adhvano devayānān atandro dūto abhavo havirvāṭ //	antar vidvān adhvanaḥ deva yānān atandraḥ dūtaḥ abhavaḥ haviḥ vāh 
SA_GV01_rvh1-10u-1586	RV_1,072.08a svādhyo diva ā sapta yahvī rāyo duro vy ṛtajñā ajānan /	su ādhyaḥ divaḥ ā sapta yahvī rāyaḥ duraḥ vi ṛta jñāḥ ajānan 
SA_GV01_rvh1-10u-1587	RV_1,072.08c vidad gavyaṃ saramā dṛḷham ūrvaṃ yenā nu kam mānuṣī bhojate viṭ //	vidat gavyam saramā dṛḍham ūrvam yena ā nu kam mānuṣī bhojate viś 
SA_GV01_rvh1-10u-1588	RV_1,072.09a ā ye viśvā svapatyāni tasthuḥ kṛṇvānāso amṛtatvāya gātum /	ā ye viśvā su apatyāni tasthuḥ kṛṇvānāsaḥ amṛta tvāya gātum 
SA_GV01_rvh1-10u-1589	RV_1,072.09c mahnā mahadbhiḥ pṛthivī vi tasthe mātā putrair aditir dhāyase veḥ //	mahnā mahadbhiḥ pṛthivī vi tasthe mātā putraiḥ aditiḥ dhāyase veḥ 
SA_GV01_rvh1-10u-1590	RV_1,072.10a adhi śriyaṃ ni dadhuś cārum asmin divo yad akṣī amṛtā akṛṇvan /	adhi śriyam ni dadhuḥ cārum asmin divaḥ yat akṣī amṛtāḥ akṛṇvan 
SA_GV01_rvh1-10u-1591	RV_1,072.10c adha kṣaranti sindhavo na sṛṣṭāḥ pra nīcīr agne aruṣīr ajānan //	adha kṣaranti sindhavaḥ na sṛṣṭāḥ pra nīcīḥ agne aruṣīḥ ajānan 
SA_GV01_rvh1-10u-1592	RV_1,073.01a rayir na yaḥ pitṛvitto vayodhāḥ supraṇītiś cikituṣo na śāsuḥ /	rayiḥ na yaḥ pitṛ vittaḥ vayodhāḥ su praṇītiḥ cikituṣaḥ na śāsuḥ 
SA_GV01_rvh1-10u-1593	RV_1,073.01c syonaśīr atithir na prīṇāno hoteva sadma vidhato vi tārīt //	syonaśīḥ atithiḥ na prīṇānaḥ hotā iva sadma vidhataḥ vi tārīt 
SA_GV01_rvh1-10u-1594	RV_1,073.02a devo na yaḥ savitā satyamanmā kratvā nipāti vṛjanāni viśvā /	devaḥ na yaḥ savitā satya manmā kratvā nipāti vṛjanāni viśvā 
SA_GV01_rvh1-10u-1595	RV_1,073.02c purupraśasto amatir na satya ātmeva śevo didhiṣāyyo bhūt //	puru praśastaḥ amatiḥ na satyaḥ ātmā iva śevaḥ didhiṣāyyaḥ bhūt 
SA_GV01_rvh1-10u-1596	RV_1,073.03a devo na yaḥ pṛthivīṃ viśvadhāyā upakṣeti hitamitro na rājā /	devaḥ na yaḥ pṛthivīm viśva dhāyas upakṣeti hita mitraḥ na rājā 
SA_GV01_rvh1-10u-1597	RV_1,073.03c puraḥsadaḥ śarmasado na vīrā anavadyā patijuṣṭeva nārī //	puraḥsadaḥ śarma sadaḥ na vīrāḥ anavadyā pati juṣṭā iva nārī 
SA_GV01_rvh1-10u-1598	RV_1,073.04a taṃ tvā naro dama ā nityam iddham agne sacanta kṣitiṣu dhruvāsu /	tam tvā naraḥ dame ā nityam iddham agne sacanta kṣitiṣu dhruvāsu 
SA_GV01_rvh1-10u-1599	RV_1,073.04c adhi dyumnaṃ ni dadhur bhūry asmin bhavā viśvāyur dharuṇo rayīṇām //	adhi dyumnam ni dadhuḥ bhūri asmin bhava viśvāyuḥ dharuṇaḥ rayīṇām 
SA_GV01_rvh1-10u-1600	RV_1,073.05a vi pṛkṣo agne maghavāno aśyur vi sūrayo dadato viśvam āyuḥ /	vi pṛkṣaḥ agne maghavānaḥ aśyuḥ vi sūrayaḥ dadataḥ viśvam āyuḥ 
SA_GV01_rvh1-10u-1601	RV_1,073.05c sanema vājaṃ samitheṣv aryo bhāgaṃ deveṣu śravase dadhānāḥ //	sanema vājam samitheṣu aryaḥ bhāgam deveṣu śravase dadhānāḥ 
SA_GV01_rvh1-10u-1602	RV_1,073.06a ṛtasya hi dhenavo vāvaśānāḥ smadūdhnīḥ pīpayanta dyubhaktāḥ /	ṛtasya hi dhenavaḥ vāvaśānāḥ smadūdhnīḥ pīpayanta dyu bhaktāḥ 
SA_GV01_rvh1-10u-1603	RV_1,073.06c parāvataḥ sumatim bhikṣamāṇā vi sindhavaḥ samayā sasrur adrim //	parāvataḥ sumatim bhikṣamāṇāḥ vi sindhavaḥ samayā sasruḥ adrim 
SA_GV01_rvh1-10u-1604	RV_1,073.07a tve agne sumatim bhikṣamāṇā divi śravo dadhire yajñiyāsaḥ /	tve agne sumatim bhikṣamāṇāḥ divi śravaḥ dadhire yajñiyāsaḥ 
SA_GV01_rvh1-10u-1605	RV_1,073.07c naktā ca cakrur uṣasā virūpe kṛṣṇaṃ ca varṇam aruṇaṃ ca saṃ dhuḥ //	naktā ca cakruḥ uṣasā virūpe kṛṣṇam ca varṇam aruṇam ca sam dhuḥ 
SA_GV01_rvh1-10u-1606	RV_1,073.08a yān rāye martān suṣūdo agne te syāma maghavāno vayaṃ ca /	yān rāye martān suṣūdaḥ agne te syāma maghavānaḥ vayam ca 
SA_GV01_rvh1-10u-1607	RV_1,073.08c chāyeva viśvam bhuvanaṃ sisakṣy āpaprivān rodasī antarikṣam //	chāyā iva viśvam bhuvanam sisakṣi āpaprivān rodasī antarikṣam 
SA_GV01_rvh1-10u-1608	RV_1,073.09a arvadbhir agne arvato nṛbhir nṝn vīrair vīrān vanuyāmā tvotāḥ /	arvadbhiḥ agne arvataḥ nṛbhiḥ nṝn vīraiḥ vīrān vanuyāma tvotāḥ 
SA_GV01_rvh1-10u-1609	RV_1,073.09c īśānāsaḥ pitṛvittasya rāyo vi sūrayaḥ śatahimā no aśyuḥ //	īśānāsaḥ pitṛ vittasya rāyaḥ vi sūrayaḥ śata himā naḥ aśyuḥ 
SA_GV01_rvh1-10u-1610	RV_1,073.10a etā te agna ucathāni vedho juṣṭāni santu manase hṛde ca /	etā te agne ucathāni vedhaḥ juṣṭāni santu manase hṛde ca 
SA_GV01_rvh1-10u-1611	RV_1,073.10c śakema rāyaḥ sudhuro yamaṃ te 'dhi śravo devabhaktaṃ dadhānāḥ //	śakema rāyaḥ su dhuraḥ yamam te dhi śravaḥ deva bhaktam dadhānāḥ 
SA_GV01_rvh1-10u-1612	RV_1,074.01a upaprayanto adhvaram mantraṃ vocemāgnaye /	upaprayantaḥ adhvaram mantram vocema agnaye 
SA_GV01_rvh1-10u-1613	RV_1,074.01c āre asme ca śṛṇvate //	āre asme ca śṛṇvate 
SA_GV01_rvh1-10u-1614	RV_1,074.02a yaḥ snīhitīṣu pūrvyaḥ saṃjagmānāsu kṛṣṭiṣu /	yaḥ snīhitīṣu pūrvyaḥ saṃjagmānāsu kṛṣṭiṣu 
SA_GV01_rvh1-10u-1615	RV_1,074.02c arakṣad dāśuṣe gayam //	arakṣat dāśuṣe gayam 
SA_GV01_rvh1-10u-1616	RV_1,074.03a uta bruvantu jantava ud agnir vṛtrahājani /	uta bruvantu jantavaḥ ud agniḥ vṛtra hā ajani 
SA_GV01_rvh1-10u-1617	RV_1,074.03c dhanañjayo raṇe-raṇe //	dhanañjayaḥ raṇeraṇe 
SA_GV01_rvh1-10u-1618	RV_1,074.04a yasya dūto asi kṣaye veṣi havyāni vītaye /	yasya dūtaḥ asi kṣaye veṣi havyāni vītaye 
SA_GV01_rvh1-10u-1619	RV_1,074.04c dasmat kṛṇoṣy adhvaram //	dasmat kṛṇoṣi adhvaram 
SA_GV01_rvh1-10u-1620	RV_1,074.05a tam it suhavyam aṅgiraḥ sudevaṃ sahaso yaho /	tam id su havyam aṅgiraḥ su devam sahasaḥ yaho 
SA_GV01_rvh1-10u-1621	RV_1,074.05c janā āhuḥ subarhiṣam //	janai āhuḥ su barhiṣam 
SA_GV01_rvh1-10u-1622	RV_1,074.06a ā ca vahāsi tāṃ iha devāṃ upa praśastaye /	ā ca vahāsi tām iha devām upa praśastaye 
SA_GV01_rvh1-10u-1623	RV_1,074.06c havyā suścandra vītaye //	havyā su ścandra vītaye 
SA_GV01_rvh1-10u-1624	RV_1,074.07a na yor upabdir aśvyaḥ śṛṇve rathasya kac cana /	na upabdiḥ aśvyaḥ śṛṇve rathasya kat cana 
SA_GV01_rvh1-10u-1625	RV_1,074.07c yad agne yāsi dūtyam //	yat agne yāsi dūtyam 
SA_GV01_rvh1-10u-1626	RV_1,074.08a tvoto vājy ahrayo 'bhi pūrvasmād aparaḥ /	tvotaḥ vājī ahrayaḥ bhi pūrvasmāt aparaḥ 
SA_GV01_rvh1-10u-1627	RV_1,074.08c pra dāśvāṃ agne asthāt //	pra dāśvān agne asthāt 
SA_GV01_rvh1-10u-1628	RV_1,074.09a uta dyumat suvīryam bṛhad agne vivāsasi /	uta dyumat su vīryam bṛhat agne vivāsasi 
SA_GV01_rvh1-10u-1629	RV_1,074.09c devebhyo deva dāśuṣe //	devebhyaḥ deva dāśuṣe 
SA_GV01_rvh1-10u-1630	RV_1,075.01a juṣasva saprathastamaṃ vaco devapsarastamam /	juṣasva saprathastamam vacaḥ deva psarastamam 
SA_GV01_rvh1-10u-1631	RV_1,075.01c havyā juhvāna āsani //	havyā juhvānaḥ āsani 
SA_GV01_rvh1-10u-1632	RV_1,075.02a athā te aṅgirastamāgne vedhastama priyam /	athā te aṅgirastama agne vedhastama priyam 
SA_GV01_rvh1-10u-1633	RV_1,075.02c vocema brahma sānasi //	vocema brahma sānasi 
SA_GV01_rvh1-10u-1634	RV_1,075.03a kas te jāmir janānām agne ko dāśvadhvaraḥ /	kaḥ te jāmiḥ janānām agne kaḥ dāśu adhvaraḥ 
SA_GV01_rvh1-10u-1635	RV_1,075.03c ko ha kasminn asi śritaḥ //	kaḥ ha kasmin asi śritaḥ 
SA_GV01_rvh1-10u-1636	RV_1,075.04a tvaṃ jāmir janānām agne mitro asi priyaḥ /	tvam jāmiḥ janānām agne mitraḥ asi priyaḥ 
SA_GV01_rvh1-10u-1637	RV_1,075.04c sakhā sakhibhya īḍyaḥ //	sakhā sakhibhyaḥ īḍyaḥ 
SA_GV01_rvh1-10u-1638	RV_1,075.05a yajā no mitrāvaruṇā yajā devāṃ ṛtam bṛhat /	yaja naḥ mitrāvaruṇā yaja devān ṛtam bṛhat 
SA_GV01_rvh1-10u-1639	RV_1,075.05c agne yakṣi svaṃ damam //	agne yakṣi svam damam 
SA_GV01_rvh1-10u-1640	RV_1,076.01a kā ta upetir manaso varāya bhuvad agne śantamā kā manīṣā /	kā te upetiḥ manasaḥ varāya bhuvat agne śantamā kā manīṣā 
SA_GV01_rvh1-10u-1641	RV_1,076.01c ko vā yajñaiḥ pari dakṣaṃ ta āpa kena vā te manasā dāśema //	kaḥ vā yajñaiḥ pari dakṣam te āpa kena vā te manasā dāśema 
SA_GV01_rvh1-10u-1642	RV_1,076.02a ehy agna iha hotā ni ṣīdādabdhaḥ su puraetā bhavā naḥ /	ehi agne iha hotā ni sīda adabdhaḥ su puraetā bhava naḥ 
SA_GV01_rvh1-10u-1643	RV_1,076.02c avatāṃ tvā rodasī viśvaminve yajā mahe saumanasāya devān //	avatām tvā rodasī viśvaminve yaja mahe saumanasāya devān 
SA_GV01_rvh1-10u-1644	RV_1,076.03a pra su viśvān rakṣaso dhakṣy agne bhavā yajñānām abhiśastipāvā /	pra su viśvān rakṣasaḥ dhakṣi agne bhava yajñānām abhiśasti pāvā 
SA_GV01_rvh1-10u-1645	RV_1,076.03c athā vaha somapatiṃ haribhyām ātithyam asmai cakṛmā sudāvne //	athā vaha soma patim haribhyām ātithyam asmai cakṛma sudāvne 
SA_GV01_rvh1-10u-1646	RV_1,076.04a prajāvatā vacasā vahnir āsā ca huve ni ca satsīha devaiḥ /	prajāvatā vacasā vahniḥ āsā ca huve ni ca satsi iha devaiḥ 
SA_GV01_rvh1-10u-1647	RV_1,076.04c veṣi hotram uta potraṃ yajatra bodhi prayantar janitar vasūnām //	veṣi hotram uta potram yajatra bodhi prayantar janitar vasūnām 
SA_GV01_rvh1-10u-1648	RV_1,076.05a yathā viprasya manuṣo havirbhir devāṃ ayajaḥ kavibhiḥ kaviḥ san /	yathā viprasya manuṣaḥ havirbhiḥ devān ayajaḥ kavibhiḥ kaviḥ san 
SA_GV01_rvh1-10u-1649	RV_1,076.05c evā hotaḥ satyatara tvam adyāgne mandrayā juhvā yajasva //	eva hotar satyatara tvam adya agne mandrayā juhvā yajasva 
SA_GV01_rvh1-10u-1650	RV_1,077.01a kathā dāśemāgnaye kāsmai devajuṣṭocyate bhāmine gīḥ /	kathā dāśema agnaye kā asmai deva juṣṭā ucyate bhāmine gīḥ 
SA_GV01_rvh1-10u-1651	RV_1,077.01c yo martyeṣv amṛta ṛtāvā hotā yajiṣṭha it kṛṇoti devān //	yaḥ martyeṣu amṛtaḥ ṛtāvā hotā yajiṣṭhaḥ id kṛṇoti devān 
SA_GV01_rvh1-10u-1652	RV_1,077.02a yo adhvareṣu śantama ṛtāvā hotā tam ū namobhir ā kṛṇudhvam /	yaḥ adhvareṣu śantamaḥ ṛtāvā hotā tam u namobhiḥ ā kṛṇudhvam 
SA_GV01_rvh1-10u-1653	RV_1,077.02c agnir yad ver martāya devān sa cā bodhāti manasā yajāti //	agniḥ yat veḥ martāya devān sa ca ā bodhāti manasā yajāti 
SA_GV01_rvh1-10u-1654	RV_1,077.03a sa hi kratuḥ sa maryaḥ sa sādhur mitro na bhūd adbhutasya rathīḥ /	sa hi kratuḥ sa maryaḥ sa sādhuḥ mitraḥ na bhūt adbhutasya rathīḥ 
SA_GV01_rvh1-10u-1655	RV_1,077.03c tam medheṣu prathamaṃ devayantīr viśa upa bruvate dasmam ārīḥ //	tam medheṣu prathamam devayantīḥ viśaḥ upa bruvate dasmam ārīḥ 
SA_GV01_rvh1-10u-1656	RV_1,077.04a sa no nṛṇāṃ nṛtamo riśādā agnir giro 'vasā vetu dhītim /	sa naḥ nṛṇām nṛtamaḥ riśādāḥ agniḥ giraḥ vasā vetu dhītim 
SA_GV01_rvh1-10u-1657	RV_1,077.04c tanā ca ye maghavānaḥ śaviṣṭhā vājaprasūtā iṣayanta manma //	tanā ca ye maghavānaḥ śaviṣṭhāḥ vāja prasūtāḥ iṣayanta manma 
SA_GV01_rvh1-10u-1658	RV_1,077.05a evāgnir gotamebhir ṛtāvā viprebhir astoṣṭa jātavedāḥ /	eva agniḥ gotamebhiḥ ṛtāvā viprebhiḥ astoṣṭa jātavedāḥ 
SA_GV01_rvh1-10u-1659	RV_1,077.05c sa eṣu dyumnam pīpayat sa vājaṃ sa puṣṭiṃ yāti joṣam ā cikitvān //	saḥ eṣu dyumnam pīpayat sa vājam sa puṣṭim yāti joṣam ā cikitvān 
SA_GV01_rvh1-10u-1660	RV_1,078.01a abhi tvā gotamā girā jātavedo vicarṣaṇe /	abhi tvā gotamāḥ girā jātavedaḥ vicarṣaṇe 
SA_GV01_rvh1-10u-1661	RV_1,078.01c dyumnair abhi pra ṇonumaḥ //	dyumnaiḥ abhi pra ṇonumaḥ 
SA_GV01_rvh1-10u-1662	RV_1,078.02a tam u tvā gotamo girā rāyaskāmo duvasyati /	tam u tvā gotamaḥ girā rāyaskāmaḥ duvasyati 
SA_GV01_rvh1-10u-1663	RV_1,078.02c dyumnair abhi pra ṇonumaḥ //	dyumnaiḥ abhi pra ṇonumaḥ 
SA_GV01_rvh1-10u-1664	RV_1,078.03a tam u tvā vājasātamam aṅgirasvad dhavāmahe /	tam u tvā vāja sātamam aṅgirasvat havāmahe 
SA_GV01_rvh1-10u-1665	RV_1,078.03c dyumnair abhi pra ṇonumaḥ //	dyumnaiḥ abhi pra ṇonumaḥ 
SA_GV01_rvh1-10u-1666	RV_1,078.04a tam u tvā vṛtrahantamaṃ yo dasyūṃr avadhūnuṣe /	tam u tvā vṛtra hantamam yaḥ dasyūṃr avadhūnuṣe 
SA_GV01_rvh1-10u-1667	RV_1,078.04c dyumnair abhi pra ṇonumaḥ //	dyumnaiḥ abhi pra ṇonumaḥ 
SA_GV01_rvh1-10u-1668	RV_1,078.05a avocāma rahūgaṇā agnaye madhumad vacaḥ /	avocāma rahūgaṇāḥ agnaye madhumat vacaḥ 
SA_GV01_rvh1-10u-1669	RV_1,078.05c dyumnair abhi pra ṇonumaḥ //	dyumnaiḥ abhi pra ṇonumaḥ 
SA_GV01_rvh1-10u-1670	RV_1,079.01a hiraṇyakeśo rajaso visāre 'hir dhunir vāta iva dhrajīmān /	hiraṇya keśaḥ rajasaḥ visāre hiḥ dhuniḥ vātaḥ iva dhrajīmān 
SA_GV01_rvh1-10u-1671	RV_1,079.01c śucibhrājā uṣaso navedā yaśasvatīr apasyuvo na satyāḥ //	śuci bhrājāḥ uṣasaḥ navedāḥ yaśasvatīḥ apasyuvaḥ na satyāḥ 
SA_GV01_rvh1-10u-1672	RV_1,079.02a ā te suparṇā aminantaṃ evaiḥ kṛṣṇo nonāva vṛṣabho yadīdam /	ā te suparṇau aminantam evaiḥ kṛṣṇaḥ nonāva vṛṣabhaḥ yadi idam 
SA_GV01_rvh1-10u-1673	RV_1,079.02c śivābhir na smayamānābhir āgāt patanti miha stanayanty abhrā //	śivābhiḥ na smayamānābhiḥ āgāt patanti mihaḥ stanayanti abhrā 
SA_GV01_rvh1-10u-1674	RV_1,079.03a yad īm ṛtasya payasā piyāno nayann ṛtasya pathibhī rajiṣṭhaiḥ /	yat īm ṛtasya payasā piyānaḥ nayan ṛtasya pathibhiḥ rajiṣṭhaiḥ 
SA_GV01_rvh1-10u-1675	RV_1,079.03c aryamā mitro varuṇaḥ parijmā tvacam pṛñcanty uparasya yonau //	aryamā mitraḥ varuṇaḥ parijmā tvacam pṛñcanti uparasya yonau 
SA_GV01_rvh1-10u-1676	RV_1,079.04a agne vājasya gomata īśānaḥ sahaso yaho /	agne vājasya gomataḥ īśānaḥ sahasaḥ yaho 
SA_GV01_rvh1-10u-1677	RV_1,079.04c asme dhehi jātavedo mahi śravaḥ //	asme dhehi jātavedaḥ mahi śravaḥ 
SA_GV01_rvh1-10u-1678	RV_1,079.05a sa idhāno vasuṣ kavir agnir īḷenyo girā /	saḥ idhānaḥ vasuṣ kaviḥ agniḥ īḍenyaḥ girā 
SA_GV01_rvh1-10u-1679	RV_1,079.05c revad asmabhyam purvaṇīka dīdihi //	revat asmabhyam purvaṇīka dīdihi 
SA_GV01_rvh1-10u-1680	RV_1,079.06a kṣapo rājann uta tmanāgne vastor utoṣasaḥ /	kṣapaḥ rājan uta tmanā agne vastoḥ uta uṣasaḥ 
SA_GV01_rvh1-10u-1681	RV_1,079.06c sa tigmajambha rakṣaso daha prati //	sa tigma jambha rakṣasaḥ daha prati 
SA_GV01_rvh1-10u-1682	RV_1,079.07a avā no agna ūtibhir gāyatrasya prabharmaṇi /	ava naḥ agne ūtibhiḥ gāyatrasya prabharmaṇi 
SA_GV01_rvh1-10u-1683	RV_1,079.07c viśvāsu dhīṣu vandya //	viśvāsu dhīṣu vandya 
SA_GV01_rvh1-10u-1684	RV_1,079.08a ā no agne rayim bhara satrāsāhaṃ vareṇyam /	ā naḥ agne rayim bhara satrāsāham vareṇyam 
SA_GV01_rvh1-10u-1685	RV_1,079.08c viśvāsu pṛtsu duṣṭaram //	viśvāsu pṛtsu duṣṭaram 
SA_GV01_rvh1-10u-1686	RV_1,079.09a ā no agne sucetunā rayiṃ viśvāyupoṣasam /	ā naḥ agne su cetunā rayim viśvāyu poṣasam 
SA_GV01_rvh1-10u-1687	RV_1,079.09c mārḍīkaṃ dhehi jīvase //	mārḍīkam dhehi jīvase 
SA_GV01_rvh1-10u-1688	RV_1,079.10a pra pūtās tigmaśociṣe vāco gotamāgnaye /	pra pūtāḥ tigma śociṣe vācaḥ gotama agnaye 
SA_GV01_rvh1-10u-1689	RV_1,079.10c bharasva sumnayur giraḥ //	bharasva sumnayuḥ giraḥ 
SA_GV01_rvh1-10u-1690	RV_1,079.11a yo no agne 'bhidāsaty anti dūre padīṣṭa saḥ /	yaḥ naḥ agne bhidāsati anti dūre padīṣṭa saḥ 
SA_GV01_rvh1-10u-1691	RV_1,079.11c asmākam id vṛdhe bhava //	asmākam id vṛdhe bhava 
SA_GV01_rvh1-10u-1692	RV_1,079.12a sahasrākṣo vicarṣaṇir agnī rakṣāṃsi sedhati /	sahasra akṣaḥ vicarṣaṇiḥ agniḥ rakṣāṃsi sedhati 
SA_GV01_rvh1-10u-1693	RV_1,079.12c hotā gṛṇīta ukthyaḥ //	hotā gṛṇīte ukthyaḥ 
SA_GV01_rvh1-10u-1694	RV_1,080.01a itthā hi soma in made brahmā cakāra vardhanam /	itthā hi some id made brahmā cakāra vardhanam 
SA_GV01_rvh1-10u-1695	RV_1,080.01c śaviṣṭha vajrinn ojasā pṛthivyā niḥ śaśā ahim arcann anu svarājyam //	śaviṣṭha vajrin ojasā pṛthivyāḥ niḥ śaśāḥ ahim arcan anu sva rājyam 
SA_GV01_rvh1-10u-1696	RV_1,080.02a sa tvāmadad vṛṣā madaḥ somaḥ śyenābhṛtaḥ sutaḥ /	sa tvā amadat vṛṣā madaḥ somaḥ śyena ābhṛtaḥ sutaḥ 
SA_GV01_rvh1-10u-1697	RV_1,080.02c yenā vṛtraṃ nir adbhyo jaghantha vajrinn ojasārcann anu svarājyam //	yena vṛtram niḥ adbhyaḥ jaghantha vajrin ojasā arcan anu sva rājyam 
SA_GV01_rvh1-10u-1698	RV_1,080.03a prehy abhīhi dhṛṣṇuhi na te vajro ni yaṃsate /	prehi abhīhi dhṛṣṇuhi na te vajraḥ ni yaṃsate 
SA_GV01_rvh1-10u-1699	RV_1,080.03c indra nṛmṇaṃ hi te śavo hano vṛtraṃ jayā apo 'rcann anu svarājyam //	indra nṛmṇam hi te śavaḥ hanaḥ vṛtram jayāḥ apaḥ rcan anu sva rājyam 
SA_GV01_rvh1-10u-1700	RV_1,080.04a nir indra bhūmyā adhi vṛtraṃ jaghantha nir divaḥ /	niḥ indra bhūmyāḥ adhi vṛtram jaghantha niḥ divaḥ 
SA_GV01_rvh1-10u-1701	RV_1,080.04c sṛjā marutvatīr ava jīvadhanyā imā apo 'rcann anu svarājyam //	sṛja marutvatīḥ ava jīva dhanyāḥ imāḥ apaḥ rcan anu sva rājyam 
SA_GV01_rvh1-10u-1702	RV_1,080.05a indro vṛtrasya dodhataḥ sānuṃ vajreṇa hīḷitaḥ /	indraḥ vṛtrasya dodhataḥ sānum vajreṇa hi iḍitaḥ 
SA_GV01_rvh1-10u-1703	RV_1,080.05c abhikramyāva jighnate 'paḥ sarmāya codayann arcann anu svarājyam //	abhikramya ava jighnate paḥ sarmāya codayan arcan anu sva rājyam 
SA_GV01_rvh1-10u-1704	RV_1,080.06a adhi sānau ni jighnate vajreṇa śataparvaṇā /	adhi sānau ni jighnate vajreṇa śata parvaṇā 
SA_GV01_rvh1-10u-1705	RV_1,080.06c mandāna indro andhasaḥ sakhibhyo gātum icchaty arcann anu svarājyam //	mandānaḥ indraḥ andhasaḥ sakhibhyaḥ gātum icchati arcan anu sva rājyam 
SA_GV01_rvh1-10u-1706	RV_1,080.07a indra tubhyam id adrivo 'nuttaṃ vajrin vīryam /	indra tubhyam id adrivas nuttam vajrin vīryam 
SA_GV01_rvh1-10u-1707	RV_1,080.07c yad dha tyam māyinam mṛgaṃ tam u tvam māyayāvadhīr arcann anu svarājyam //	yat ha tyam māyinam mṛgam tam u tvam māyayā avadhīḥ arcan anu sva rājyam 
SA_GV01_rvh1-10u-1708	RV_1,080.08a vi te vajrāso asthiran navatiṃ nāvyā anu /	vi te vajrāsaḥ asthiran navatim nāvyāḥ anu 
SA_GV01_rvh1-10u-1709	RV_1,080.08c mahat ta indra vīryam bāhvos te balaṃ hitam arcann anu svarājyam //	mahat te indra vīryam bāhvoḥ te balam hitam arcan anu sva rājyam 
SA_GV01_rvh1-10u-1710	RV_1,080.09a sahasraṃ sākam arcata pari ṣṭobhata viṃśatiḥ /	sahasram sākam arcata pari stobhata viṃśatiḥ 
SA_GV01_rvh1-10u-1711	RV_1,080.09c śatainam anv anonavur indrāya brahmodyatam arcann anu svarājyam //	śatā enam anu anonavuḥ indrāya brahma udyatam arcan anu sva rājyam 
SA_GV01_rvh1-10u-1712	RV_1,080.10a indro vṛtrasya taviṣīṃ nir ahan sahasā sahaḥ /	indraḥ vṛtrasya taviṣīm niḥ ahan sahasā sahaḥ 
SA_GV01_rvh1-10u-1713	RV_1,080.10c mahat tad asya pauṃsyaṃ vṛtraṃ jaghanvāṃ asṛjad arcann anu svarājyam //	mahat tat asya pauṃsyam vṛtram jaghanvān asṛjat arcan anu sva rājyam 
SA_GV01_rvh1-10u-1714	RV_1,080.11a ime cit tava manyave vepete bhiyasā mahī /	ime cit tava manyave vepete bhiyasā mahī 
SA_GV01_rvh1-10u-1715	RV_1,080.11c yad indra vajrinn ojasā vṛtram marutvāṃ avadhīr arcann anu svarājyam //	yat indra vajrin ojasā vṛtram marutvān avadhīḥ arcan anu sva rājyam 
SA_GV01_rvh1-10u-1716	RV_1,080.12a na vepasā na tanyatendraṃ vṛtro vi bībhayat /	na vepasā na tanyatā indram vṛtraḥ vi bībhayat 
SA_GV01_rvh1-10u-1717	RV_1,080.12c abhy enaṃ vajra āyasaḥ sahasrabhṛṣṭir āyatārcann anu svarājyam //	abhi enam vajraḥ āyasaḥ sahasra bhṛṣṭiḥ āyata arcan anu sva rājyam 
SA_GV01_rvh1-10u-1718	RV_1,080.13a yad vṛtraṃ tava cāśaniṃ vajreṇa samayodhayaḥ /	yat vṛtram tava ca aśanim vajreṇa samayodhayaḥ 
SA_GV01_rvh1-10u-1719	RV_1,080.13c ahim indra jighāṃsato divi te badbadhe śavo 'rcann anu svarājyam //	ahim indra jighāṃsataḥ divi te badbadhe śavaḥ rcan anu sva rājyam 
SA_GV01_rvh1-10u-1720	RV_1,080.14a abhiṣṭane te adrivo yat sthā jagac ca rejate /	abhiṣṭane te adrivas yat sthāḥ jagat ca rejate 
SA_GV01_rvh1-10u-1721	RV_1,080.14c tvaṣṭā cit tava manyava indra vevijyate bhiyārcann anu svarājyam //	tvaṣṭā cit tava manyave indra vevijyate bhiyā arcan anu sva rājyam 
SA_GV01_rvh1-10u-1722	RV_1,080.15a nahi nu yād adhīmasīndraṃ ko vīryā paraḥ /	nahi nu yāt adhīmasi indram kaḥ vīryā paraḥ 
SA_GV01_rvh1-10u-1723	RV_1,080.15c tasmin nṛmṇam uta kratuṃ devā ojāṃsi saṃ dadhur arcann anu svarājyam //	tasmin nṛmṇam uta kratum devāḥ ojāṃsi sam arcan anu sva rājyam 
SA_GV01_rvh1-10u-1724	RV_1,080.16a yām atharvā manuṣ pitā dadhyaṅ dhiyam atnata /	yām atharvā manuḥ pitā dadhyaṅ dhiyam atnata 
SA_GV01_rvh1-10u-1725	RV_1,080.16c tasmin brahmāṇi pūrvathendra ukthā sam agmatārcann anu svarājyam //	tasmin brahmāṇi pūrvathā indre ukthā sam agmata arcan anu sva rājyam 
SA_GV01_rvh1-10u-1726	RV_1,081.01a indro madāya vāvṛdhe śavase vṛtrahā nṛbhiḥ /	indraḥ madāya vāvṛdhe śavase vṛtrahā nṛbhiḥ 
SA_GV01_rvh1-10u-1727	RV_1,081.01c tam in mahatsv ājiṣūtem arbhe havāmahe sa vājeṣu pra no 'viṣat //	tam id mahatsu ājiṣu uta īm arbhe havāmahe sa vājeṣu pra naḥ viṣat 
SA_GV01_rvh1-10u-1728	RV_1,081.02a asi hi vīra senyo 'si bhūri parādadiḥ /	asi hi vīra senyaḥ si bhūri parādadiḥ 
SA_GV01_rvh1-10u-1729	RV_1,081.02c asi dabhrasya cid vṛdho yajamānāya śikṣasi sunvate bhūri te vasu //	asi dabhrasya cit vṛdhaḥ yajamānāya śikṣasi sunvate bhūri te vasu 
SA_GV01_rvh1-10u-1730	RV_1,081.03a yad udīrata ājayo dhṛṣṇave dhīyate dhanā /	yat udīrate ājayaḥ dhṛṣṇave dhīyate dhanā 
SA_GV01_rvh1-10u-1731	RV_1,081.03c yukṣvā madacyutā harī kaṃ hanaḥ kaṃ vasau dadho 'smāṃ indra vasau dadhaḥ //	yukṣvā mada cyutā harī kam hanaḥ kam vasau dadhaḥ smām indra vasau dadhaḥ 
SA_GV01_rvh1-10u-1732	RV_1,081.04a kratvā mahāṃ anuṣvadham bhīma ā vāvṛdhe śavaḥ /	kratvā mahān anuṣvadham bhīmaḥ ā vāvṛdhe śavaḥ 
SA_GV01_rvh1-10u-1733	RV_1,081.04c śriya ṛṣva upākayor ni śiprī harivān dadhe hastayor vajram āyasam //	śriye ṛṣvaḥ upākayoḥ ni śiprī harivān dadhe hastayoḥ vajram āyasam 
SA_GV01_rvh1-10u-1734	RV_1,081.05a ā paprau pārthivaṃ rajo badbadhe rocanā divi /	ā paprau pārthivam rajaḥ badbadhe rocanā divi 
SA_GV01_rvh1-10u-1735	RV_1,081.05c na tvāvāṃ indra kaś cana na jāto na janiṣyate 'ti viśvaṃ vavakṣitha //	na tvāvān indra kaḥ cana na jātaḥ na janiṣyate ti viśvam vavakṣitha 
SA_GV01_rvh1-10u-1736	RV_1,081.06a yo aryo martabhojanam parādadāti dāśuṣe /	yaḥ aryaḥ marta bhojanam parādadāti dāśuṣe 
SA_GV01_rvh1-10u-1737	RV_1,081.06c indro asmabhyaṃ śikṣatu vi bhajā bhūri te vasu bhakṣīya tava rādhasaḥ //	indraḥ asmabhyam śikṣatu vi bhaja bhūri te vasu bhakṣīya tava rādhasaḥ 
SA_GV01_rvh1-10u-1738	RV_1,081.07a made-made hi no dadir yūthā gavām ṛjukratuḥ /	mademade hi naḥ dadiḥ yūthā gavām ṛju kratuḥ 
SA_GV01_rvh1-10u-1739	RV_1,081.07c saṃ gṛbhāya purū śatobhayāhastyā vasu śiśīhi rāya ā bhara //	sam gṛbhāya purū śata ubhayā hastyā vasu śiśīhi rāyaḥ ā bhara 
SA_GV01_rvh1-10u-1740	RV_1,081.08a mādayasva sute sacā śavase śūra rādhase /	mādayasva sute sacā śavase śūra rādhase 
SA_GV01_rvh1-10u-1741	RV_1,081.08c vidmā hi tvā purūvasum upa kāmān sasṛjmahe 'thā no 'vitā bhava //	vidma hi tvā purūvasum upa kāmān sasṛjmahe thā naḥ vitā bhava 
SA_GV01_rvh1-10u-1742	RV_1,081.09a ete ta indra jantavo viśvam puṣyanti vāryam /	ete te indra jantavaḥ viśvam puṣyanti vāryam 
SA_GV01_rvh1-10u-1743	RV_1,081.09c antar hi khyo janānām aryo vedo adāśuṣāṃ teṣāṃ no veda ā bhara //	antar hi khyaḥ janānām aryaḥ vedaḥ a dāśuṣām teṣām naḥ vedaḥ ā bhara 
SA_GV01_rvh1-10u-1744	RV_1,082.01a upo ṣu śṛṇuhī giro maghavan mātathā iva /	upa u su śṛṇuhī giraḥ maghavan mā atathāḥ iva 
SA_GV01_rvh1-10u-1745	RV_1,082.01c yadā naḥ sūnṛtāvataḥ kara ād arthayāsa id yojā nv indra te harī //	yadā naḥ sūnṛtāvataḥ karaḥ āt arthayāse id yojā nu indra te harī 
SA_GV01_rvh1-10u-1746	RV_1,082.02a akṣann amīmadanta hy ava priyā adhūṣata /	akṣan amīmadanta hi ava priyāḥ adhūṣata 
SA_GV01_rvh1-10u-1747	RV_1,082.02c astoṣata svabhānavo viprā naviṣṭhayā matī yojā nv indra te harī //	astoṣata sva bhānavaḥ viprāḥ naviṣṭhayā matī yojā nu indra te harī 
SA_GV01_rvh1-10u-1748	RV_1,082.03a susaṃdṛśaṃ tvā vayam maghavan vandiṣīmahi /	su saṃdṛśam tvā vayam maghavan vandiṣīmahi 
SA_GV01_rvh1-10u-1749	RV_1,082.03c pra nūnam pūrṇavandhura stuto yāhi vaśāṃ anu yojā nv indra te harī //	pra nūnam pūrṇa vandhura stutaḥ yāhi vaśām anu yojā nu indra te harī 
SA_GV01_rvh1-10u-1750	RV_1,082.04a sa ghā taṃ vṛṣaṇaṃ ratham adhi tiṣṭhāti govidam /	sa ghā tam vṛṣaṇam ratham adhi tiṣṭhāti go vidam 
SA_GV01_rvh1-10u-1751	RV_1,082.04c yaḥ pātraṃ hāriyojanam pūrṇam indra ciketati yojā nv indra te harī //	yaḥ pātram hāriyojanam pūrṇam indra ciketati yojā nu indra te harī 
SA_GV01_rvh1-10u-1752	RV_1,082.05a yuktas te astu dakṣiṇa uta savyaḥ śatakrato /	yuktaḥ te astu dakṣiṇaḥ uta savyaḥ śatakrato 
SA_GV01_rvh1-10u-1753	RV_1,082.05c tena jāyām upa priyām mandāno yāhy andhaso yojā nv indra te harī //	tena jāyām upa priyām mandānaḥ yāhi andhasaḥ yojā nu indra te harī 
SA_GV01_rvh1-10u-1754	RV_1,082.06a yunajmi te brahmaṇā keśinā harī upa pra yāhi dadhiṣe gabhastyoḥ /	yunajmi te brahmaṇā keśinā harī upa pra yāhi dadhiṣe gabhastyoḥ 
SA_GV01_rvh1-10u-1755	RV_1,082.06c ut tvā sutāso rabhasā amandiṣuḥ pūṣaṇvān vajrin sam u patnyāmadaḥ //	ud tvā sutāsaḥ rabhasāḥ amandiṣuḥ pūṣaṇvān vajrin sam u patnyā amadaḥ 
SA_GV01_rvh1-10u-1756	RV_1,083.01a aśvāvati prathamo goṣu gacchati suprāvīr indra martyas tavotibhiḥ /	aśvāvati prathamaḥ goṣu gacchati su prāvīḥ indra martyaḥ tava ūtibhiḥ 
SA_GV01_rvh1-10u-1757	RV_1,083.01c tam it pṛṇakṣi vasunā bhavīyasā sindhum āpo yathābhito vicetasaḥ //	tam id pṛṇakṣi vasunā bhavīyasā sindhum āpaḥ yathā abhitas vicetasaḥ 
SA_GV01_rvh1-10u-1758	RV_1,083.02a āpo na devīr upa yanti hotriyam avaḥ paśyanti vitataṃ yathā rajaḥ /	āpaḥ na devīḥ upa yanti hotriyam avaḥ paśyanti vitatam yathā rajaḥ 
SA_GV01_rvh1-10u-1759	RV_1,083.02c prācair devāsaḥ pra ṇayanti devayum brahmapriyaṃ joṣayante varā iva //	prācais devāsaḥ pra nayanti devayum brahma priyam joṣayante varāḥ iva 
SA_GV01_rvh1-10u-1760	RV_1,083.03a adhi dvayor adadhā ukthyaṃ vaco yatasrucā mithunā yā saparyataḥ /	adhi dvayoḥ adadhāḥ ukthyam vacaḥ yata srucā mithunā yā saparyataḥ 
SA_GV01_rvh1-10u-1761	RV_1,083.03c asaṃyatto vrate te kṣeti puṣyati bhadrā śaktir yajamānāya sunvate //	a saṃyattaḥ vrate te kṣeti puṣyati bhadrā śaktiḥ yajamānāya sunvate 
SA_GV01_rvh1-10u-1762	RV_1,083.04a ād aṅgirāḥ prathamaṃ dadhire vaya iddhāgnayaḥ śamyā ye sukṛtyayā /	āt aṅgirāḥ prathamam dadhire vayaḥ iddha agnayaḥ śamyā ye su kṛtyayā 
SA_GV01_rvh1-10u-1763	RV_1,083.04c sarvam paṇeḥ sam avindanta bhojanam aśvāvantaṃ gomantam ā paśuṃ naraḥ //	sarvam paṇeḥ sam avindanta bhojanam aśvāvantam gomantam ā paśum naraḥ 
SA_GV01_rvh1-10u-1764	RV_1,083.05a yajñair atharvā prathamaḥ pathas tate tataḥ sūryo vratapā vena ājani /	yajñaiḥ atharvā prathamaḥ pathaḥ tate tatas sūryaḥ vrata pāḥ venaḥ ājani 
SA_GV01_rvh1-10u-1765	RV_1,083.05c ā gā ājad uśanā kāvyaḥ sacā yamasya jātam amṛtaṃ yajāmahe //	ā gāḥ ājat uśanā kāvyaḥ sacā yamasya jātam amṛtam yajāmahe 
SA_GV01_rvh1-10u-1766	RV_1,083.06a barhir vā yat svapatyāya vṛjyate 'rko vā ślokam āghoṣate divi /	barhiḥ vā yat su apatyāya vṛjyate rkaḥ vā ślokam āghoṣate divi 
SA_GV01_rvh1-10u-1767	RV_1,083.06c grāvā yatra vadati kārur ukthyas tasyed indro abhipitveṣu raṇyati //	grāvā yatra vadati kāruḥ ukthyaḥ tasya id indraḥ abhipitveṣu raṇyati 
SA_GV01_rvh1-10u-1768	RV_1,084.01a asāvi soma indra te śaviṣṭha dhṛṣṇav ā gahi /	asāvi somaḥ indra te śaviṣṭha dhṛṣṇo ā gahi 
SA_GV01_rvh1-10u-1769	RV_1,084.01c ā tvā pṛṇaktv indriyaṃ rajaḥ sūryo na raśmibhiḥ //	ā tvā pṛṇaktu indriyam rajaḥ sūryaḥ na raśmibhiḥ 
SA_GV01_rvh1-10u-1770	RV_1,084.02a indram id dharī vahato 'pratidhṛṣṭaśavasam /	indram id harī vahataḥ pratidhṛṣṭa śavasam 
SA_GV01_rvh1-10u-1771	RV_1,084.02c ṛṣīṇāṃ ca stutīr upa yajñaṃ ca mānuṣāṇām //	ṛṣīṇām ca stutīḥ upa yajñam ca mānuṣāṇām 
SA_GV01_rvh1-10u-1772	RV_1,084.03a ā tiṣṭha vṛtrahan rathaṃ yuktā te brahmaṇā harī /	ā tiṣṭha vṛtrahan ratham yuktā te brahmaṇā harī 
SA_GV01_rvh1-10u-1773	RV_1,084.03c arvācīnaṃ su te mano grāvā kṛṇotu vagnunā //	arvācīnam su te manaḥ grāvā kṛṇotu vagnunā 
SA_GV01_rvh1-10u-1774	RV_1,084.04a imam indra sutam piba jyeṣṭham amartyam madam /	imam indra sutam piba jyeṣṭham amartyam madam 
SA_GV01_rvh1-10u-1775	RV_1,084.04c śukrasya tvābhy akṣaran dhārā ṛtasya sādane //	śukrasya tvā abhi akṣaran dhārāḥ ṛtasya sādane 
SA_GV01_rvh1-10u-1776	RV_1,084.05a indrāya nūnam arcatokthāni ca bravītana /	indrāya nūnam arcata ukthāni ca bravītana 
SA_GV01_rvh1-10u-1777	RV_1,084.05c sutā amatsur indavo jyeṣṭhaṃ namasyatā sahaḥ //	sutāḥ amatsuḥ indavaḥ jyeṣṭham namasyata sahaḥ 
SA_GV01_rvh1-10u-1778	RV_1,084.06a nakiṣ ṭvad rathītaro harī yad indra yacchase /	nakir tvat rathītaraḥ harī yat indra yacchase 
SA_GV01_rvh1-10u-1779	RV_1,084.06c nakiṣ ṭvānu majmanā nakiḥ svaśva ānaśe //	nakir tvā anu majmanā nakir su aśvaḥ ānaśe 
SA_GV01_rvh1-10u-1780	RV_1,084.07a ya eka id vidayate vasu martāya dāśuṣe /	yaḥ ekaḥ id vidayate vasu martāya dāśuṣe 
SA_GV01_rvh1-10u-1781	RV_1,084.07c īśāno apratiṣkuta indro aṅga //	īśānaḥ apratiṣkutaḥ indraḥ aṅga 
SA_GV01_rvh1-10u-1782	RV_1,084.08a kadā martam arādhasam padā kṣumpam iva sphurat /	kadā martam arādhasam padā kṣumpam iva sphurat 
SA_GV01_rvh1-10u-1783	RV_1,084.08c kadā naḥ śuśravad gira indro aṅga //	kadā naḥ śuśravat giraḥ indraḥ aṅga 
SA_GV01_rvh1-10u-1784	RV_1,084.09a yaś cid dhi tvā bahubhya ā sutāvāṃ āvivāsati /	yaḥ cit hi tvā bahubhyaḥ ā sutāvān āvivāsati 
SA_GV01_rvh1-10u-1785	RV_1,084.09c ugraṃ tat patyate śava indro aṅga //	ugram tat patyate śavaḥ indraḥ aṅga 
SA_GV01_rvh1-10u-1786	RV_1,084.10a svādor itthā viṣūvato madhvaḥ pibanti gauryaḥ /	svādoḥ itthā viṣūvataḥ madhvaḥ pibanti gauryaḥ 
SA_GV01_rvh1-10u-1787	RV_1,084.10c yā indreṇa sayāvarīr vṛṣṇā madanti śobhase vasvīr anu svarājyam //	yāḥ indreṇa sa yāvarīḥ vṛṣṇā madanti śobhase vasvīḥ anu sva rājyam 
SA_GV01_rvh1-10u-1788	RV_1,084.11a tā asya pṛśanāyuvaḥ somaṃ śrīṇanti pṛśnayaḥ /	tāḥ asya pṛśanāyuvaḥ somam śrīṇanti pṛśnayaḥ 
SA_GV01_rvh1-10u-1789	RV_1,084.11c priyā indrasya dhenavo vajraṃ hinvanti sāyakaṃ vasvīr anu svarājyam //	priyāḥ indrasya dhenavaḥ vajram hinvanti sāyakam vasvīḥ anu sva rājyam 
SA_GV01_rvh1-10u-1790	RV_1,084.12a tā asya namasā sahaḥ saparyanti pracetasaḥ /	tāḥ asya namasā sahaḥ saparyanti pracetasaḥ 
SA_GV01_rvh1-10u-1791	RV_1,084.12c vratāny asya saścire purūṇi pūrvacittaye vasvīr anu svarājyam //	vratāni asya saścire purūṇi pūrva cittaye vasvīḥ anu sva rājyam 
SA_GV01_rvh1-10u-1792	RV_1,084.13a indro dadhīco asthabhir vṛtrāṇy apratiṣkutaḥ /	indraḥ dadhīcaḥ asthabhiḥ vṛtrāṇi apratiṣkutaḥ 
SA_GV01_rvh1-10u-1793	RV_1,084.13c jaghāna navatīr nava //	jaghāna navatīḥ nava 
SA_GV01_rvh1-10u-1794	RV_1,084.14a icchann aśvasya yac chiraḥ parvateṣv apaśritam /	icchan aśvasya yat śiraḥ parvateṣu apaśritam 
SA_GV01_rvh1-10u-1795	RV_1,084.14c tad vidac charyaṇāvati //	tat vidat śaryaṇāvati 
SA_GV01_rvh1-10u-1796	RV_1,084.15a atrāha gor amanvata nāma tvaṣṭur apīcyam /	atra aha goḥ amanvata nāma tvaṣṭuḥ apīcyam 
SA_GV01_rvh1-10u-1797	RV_1,084.15c itthā candramaso gṛhe //	itthā candramasaḥ gṛhe 
SA_GV01_rvh1-10u-1798	RV_1,084.16a ko adya yuṅkte dhuri gā ṛtasya śimīvato bhāmino durhṛṇāyūn /	kaḥ adya yuṅkte dhuri gāḥ ṛtasya śimīvataḥ bhāminaḥ durhṛṇāyūn 
SA_GV01_rvh1-10u-1799	RV_1,084.16c āsanniṣūn hṛtsvaso mayobhūn ya eṣām bhṛtyām ṛṇadhat sa jīvāt //	āsanniṣūn hṛtsvasaḥ mayobhūn yaḥ eṣām bhṛtyām ṛṇadhat sa jīvāt 
SA_GV01_rvh1-10u-1800	RV_1,084.17a ka īṣate tujyate ko bibhāya ko maṃsate santam indraṃ ko anti /	kaḥ īṣate tujyate kaḥ bibhāya kaḥ maṃsate santam indram kaḥ anti 
SA_GV01_rvh1-10u-1801	RV_1,084.17c kas tokāya ka ibhāyota rāye 'dhi bravat tanve ko janāya //	kaḥ tokāya kaḥ ibhāya uta rāye dhi bravat tanve kaḥ janāya 
SA_GV01_rvh1-10u-1802	RV_1,084.18a ko agnim īṭṭe haviṣā ghṛtena srucā yajātā ṛtubhir dhruvebhiḥ /	kaḥ agnim īṭṭe haviṣā ghṛtena srucā yajātai ṛtubhiḥ dhruvebhiḥ 
SA_GV01_rvh1-10u-1803	RV_1,084.18c kasmai devā ā vahān āśu homa ko maṃsate vītihotraḥ sudevaḥ //	kasmai devāḥ ā vahān āśu homa kaḥ maṃsate vītihotraḥ su devaḥ 
SA_GV01_rvh1-10u-1804	RV_1,084.19a tvam aṅga pra śaṃsiṣo devaḥ śaviṣṭha martyam /	tvam aṅga pra śaṃsiṣaḥ devaḥ śaviṣṭha martyam 
SA_GV01_rvh1-10u-1805	RV_1,084.19c na tvad anyo maghavann asti marḍitendra bravīmi te vacaḥ //	na tvat anyaḥ maghavan asti marḍitā indra bravīmi te vacaḥ 
SA_GV01_rvh1-10u-1806	RV_1,084.20a mā te rādhāṃsi mā ta ūtayo vaso 'smān kadā canā dabhan /	mā te rādhāṃsi mā te ūtayaḥ vaso smān kadā cana ā dabhan 
SA_GV01_rvh1-10u-1807	RV_1,084.20c viśvā ca na upamimīhi mānuṣa vasūni carṣaṇibhya ā //	viśvā ca naḥ upamimīhi mānuṣa vasūni carṣaṇibhyaḥ ā 
SA_GV01_rvh1-10u-1808	RV_1,085.01a pra ye śumbhante janayo na saptayo yāman rudrasya sūnavaḥ sudaṃsasaḥ /	pra ye śumbhante janayaḥ na saptayaḥ yāman rudrasya sūnavaḥ su daṃsasaḥ 
SA_GV01_rvh1-10u-1809	RV_1,085.01c rodasī hi marutaś cakrire vṛdhe madanti vīrā vidatheṣu ghṛṣvayaḥ //	rodasī hi marutaḥ cakrire vṛdhe madanti vīrāḥ vidatheṣu ghṛṣvayaḥ 
SA_GV01_rvh1-10u-1810	RV_1,085.02a ta ukṣitāso mahimānam āśata divi rudrāso adhi cakrire sadaḥ /	te ukṣitāsaḥ mahimānam āśata divi rudrāsaḥ adhi cakrire sadaḥ 
SA_GV01_rvh1-10u-1811	RV_1,085.02c arcanto arkaṃ janayanta indriyam adhi śriyo dadhire pṛśnimātaraḥ //	arcantaḥ arkam janayantaḥ indriyam adhi śriyaḥ dadhire pṛśni mātaraḥ 
SA_GV01_rvh1-10u-1812	RV_1,085.03a gomātaro yac chubhayante añjibhis tanūṣu śubhrā dadhire virukmataḥ /	go mātaraḥ yat śubhayante añjibhiḥ tanūṣu śubhrāḥ dadhire virukmataḥ 
SA_GV01_rvh1-10u-1813	RV_1,085.03c bādhante viśvam abhimātinam apa vartmāny eṣām anu rīyate ghṛtam //	bādhante viśvam abhimātinam apa vartmāni eṣām anu rīyate ghṛtam 
SA_GV01_rvh1-10u-1814	RV_1,085.04a vi ye bhrājante sumakhāsa ṛṣṭibhiḥ pracyāvayanto acyutā cid ojasā /	vi ye bhrājante su makhāsaḥ ṛṣṭibhiḥ pracyāvayantaḥ acyutā cit ojasā 
SA_GV01_rvh1-10u-1815	RV_1,085.04c manojuvo yan maruto ratheṣv ā vṛṣavrātāsaḥ pṛṣatīr ayugdhvam //	manaḥ juvaḥ yat marutaḥ ratheṣu ā vṛṣa vrātāsaḥ pṛṣatīḥ ayugdhvam 
SA_GV01_rvh1-10u-1816	RV_1,085.05a pra yad ratheṣu pṛṣatīr ayugdhvaṃ vāje adrim maruto raṃhayantaḥ /	pra yat ratheṣu pṛṣatīḥ ayugdhvam vāje adrim marutaḥ raṃhayantaḥ 
SA_GV01_rvh1-10u-1817	RV_1,085.05c utāruṣasya vi ṣyanti dhārāś carmevodabhir vy undanti bhūma //	uta aruṣasya vi syanti dhārāḥ carmā iva udabhiḥ vi undanti bhūma 
SA_GV01_rvh1-10u-1818	RV_1,085.06a ā vo vahantu saptayo raghuṣyado raghupatvānaḥ pra jigāta bāhubhiḥ /	ā vaḥ vahantu saptayaḥ raghuṣyadaḥ raghu patvānaḥ pra jigāta bāhubhiḥ 
SA_GV01_rvh1-10u-1819	RV_1,085.06c sīdatā barhir uru vaḥ sadas kṛtam mādayadhvam maruto madhvo andhasaḥ //	sīdata ā barhiḥ uru vaḥ sadaḥ kṛtam mādayadhvam marutaḥ madhvaḥ andhasaḥ 
SA_GV01_rvh1-10u-1820	RV_1,085.07a te 'vardhanta svatavaso mahitvanā nākaṃ tasthur uru cakrire sadaḥ /	te vardhanta svatavasaḥ mahitvanā nākam tasthuḥ uru cakrire sadaḥ 
SA_GV01_rvh1-10u-1821	RV_1,085.07c viṣṇur yad dhāvad vṛṣaṇam madacyutaṃ vayo na sīdann adhi barhiṣi priye //	viṣṇuḥ yat dhāvat vṛṣaṇam mada cyutam vayaḥ na sīdan adhi barhiṣi priye 
SA_GV01_rvh1-10u-1822	RV_1,085.08a śūrā ived yuyudhayo na jagmayaḥ śravasyavo na pṛtanāsu yetire /	śūrāḥ iva id yuyudhayaḥ na jagmayaḥ śravasyavaḥ na pṛtanāsu yetire 
SA_GV01_rvh1-10u-1823	RV_1,085.08c bhayante viśvā bhuvanā marudbhyo rājāna iva tveṣasaṃdṛśo naraḥ //	bhayante viśvā bhuvanā marudbhyaḥ rājānaḥ iva tveṣa saṃdṛśaḥ naraḥ 
SA_GV01_rvh1-10u-1824	RV_1,085.09a tvaṣṭā yad vajraṃ sukṛtaṃ hiraṇyayaṃ sahasrabhṛṣṭiṃ svapā avartayat /	tvaṣṭā yat vajram su kṛtam hiraṇyayam sahasra bhṛṣṭim su apāḥ avartayat 
SA_GV01_rvh1-10u-1825	RV_1,085.09c dhatta indro nary apāṃsi kartave 'han vṛtraṃ nir apām aubjad arṇavam //	dhatte indraḥ apāṃsi kartave han vṛtram niḥ apām aubjat arṇavam 
SA_GV01_rvh1-10u-1826	RV_1,085.10a ūrdhvaṃ nunudre 'vataṃ ta ojasā dādṛhāṇaṃ cid bibhidur vi parvatam /	ūrdhvam nunudre vatam te ojasā dādṛhāṇam cit bibhiduḥ vi parvatam 
SA_GV01_rvh1-10u-1827	RV_1,085.10c dhamanto vāṇam marutaḥ sudānavo made somasya raṇyāni cakrire //	dhamantaḥ vāṇam marutaḥ sudānavaḥ made somasya raṇyāni cakrire 
SA_GV01_rvh1-10u-1828	RV_1,085.11a jihmaṃ nunudre 'vataṃ tayā diśāsiñcann utsaṃ gotamāya tṛṣṇaje /	jihmam nunudre vatam tayā diśā asiñcan utsam gotamāya tṛṣṇaje 
SA_GV01_rvh1-10u-1829	RV_1,085.11c ā gacchantīm avasā citrabhānavaḥ kāmaṃ viprasya tarpayanta dhāmabhiḥ //	ā gacchanti īm avasā citra bhānavaḥ kāmam viprasya tarpayanta dhāmabhiḥ 
SA_GV01_rvh1-10u-1830	RV_1,085.12a yā vaḥ śarma śaśamānāya santi tridhātūni dāśuṣe yacchatādhi /	yā vaḥ śarma śaśamānāya santi tri dhātūni dāśuṣe yacchata adhi 
SA_GV01_rvh1-10u-1831	RV_1,085.12c asmabhyaṃ tāni maruto vi yanta rayiṃ no dhatta vṛṣaṇaḥ suvīram //	asmabhyam tāni marutaḥ vi yanta rayim naḥ dhatta vṛṣaṇaḥ su vīram 
SA_GV01_rvh1-10u-1832	RV_1,086.01a maruto yasya hi kṣaye pāthā divo vimahasaḥ /	marutaḥ yasya hi kṣaye pāthāḥ divaḥ vimahasaḥ 
SA_GV01_rvh1-10u-1833	RV_1,086.01c sa sugopātamo janaḥ //	sa sugopātamaḥ janaḥ 
SA_GV01_rvh1-10u-1834	RV_1,086.02a yajñair vā yajñavāhaso viprasya vā matīnām /	yajñaiḥ vā yajña vāhasaḥ viprasya vā matīnām 
SA_GV01_rvh1-10u-1835	RV_1,086.02c marutaḥ śṛṇutā havam //	marutaḥ śṛṇutā havam 
SA_GV01_rvh1-10u-1836	RV_1,086.03a uta vā yasya vājino 'nu vipram atakṣata /	uta vā yasya vājinaḥ nu vipram atakṣata 
SA_GV01_rvh1-10u-1837	RV_1,086.03c sa gantā gomati vraje //	sa gantā gomati vraje 
SA_GV01_rvh1-10u-1838	RV_1,086.04a asya vīrasya barhiṣi sutaḥ somo diviṣṭiṣu /	asya vīrasya barhiṣi sutaḥ somaḥ diviṣṭiṣu 
SA_GV01_rvh1-10u-1839	RV_1,086.04c uktham madaś ca śasyate //	uktham madaḥ ca śasyate 
SA_GV01_rvh1-10u-1840	RV_1,086.05a asya śroṣantv ā bhuvo viśvā yaś carṣaṇīr abhi /	asya śroṣantu ā bhuvaḥ viśvāḥ yaḥ carṣaṇīḥ abhi 
SA_GV01_rvh1-10u-1841	RV_1,086.05c sūraṃ cit sasruṣīr iṣaḥ //	sūram cit sasruṣīḥ iṣaḥ 
SA_GV01_rvh1-10u-1842	RV_1,086.06a pūrvībhir hi dadāśima śaradbhir maruto vayam /	pūrvībhiḥ hi dadāśima śaradbhiḥ marutaḥ vayam 
SA_GV01_rvh1-10u-1843	RV_1,086.06c avobhiś carṣaṇīnām //	avobhiḥ carṣaṇīnām 
SA_GV01_rvh1-10u-1844	RV_1,086.07a subhagaḥ sa prayajyavo maruto astu martyaḥ /	subhagaḥ sa prayajyavaḥ marutaḥ astu martyaḥ 
SA_GV01_rvh1-10u-1845	RV_1,086.07c yasya prayāṃsi parṣatha //	yasya prayāṃsi parṣatha 
SA_GV01_rvh1-10u-1846	RV_1,086.08a śaśamānasya vā naraḥ svedasya satyaśavasaḥ /	śaśamānasya vā naraḥ svedasya satya śavasaḥ 
SA_GV01_rvh1-10u-1847	RV_1,086.08c vidā kāmasya venataḥ //	vidā kāmasya venataḥ 
SA_GV01_rvh1-10u-1848	RV_1,086.09a yūyaṃ tat satyaśavasa āviṣ karta mahitvanā /	yūyam tat satya śavasaḥ āvis karta mahitvanā 
SA_GV01_rvh1-10u-1849	RV_1,086.09c vidhyatā vidyutā rakṣaḥ //	vidhyatā vidyutā rakṣaḥ 
SA_GV01_rvh1-10u-1850	RV_1,086.10a gūhatā guhyaṃ tamo vi yāta viśvam atriṇam /	gūhata guhyam tamaḥ vi yāta viśvam atriṇam 
SA_GV01_rvh1-10u-1851	RV_1,086.10c jyotiṣ kartā yad uśmasi //	jyotiḥ kartā yat uśmasi 
SA_GV01_rvh1-10u-1852	RV_1,087.01a pratvakṣasaḥ pratavaso virapśino 'nānatā avithurā ṛjīṣiṇaḥ /	pratvakṣasaḥ pratavasaḥ virapśinaḥ nānatāḥ avithurāḥ ṛjīṣiṇaḥ 
SA_GV01_rvh1-10u-1853	RV_1,087.01c juṣṭatamāso nṛtamāso añjibhir vy ānajre ke cid usrā iva stṛbhiḥ //	juṣṭatamāsaḥ nṛtamāsaḥ añjibhiḥ vi ānajre ke cit usrāḥ iva stṛbhiḥ 
SA_GV01_rvh1-10u-1854	RV_1,087.02a upahvareṣu yad acidhvaṃ yayiṃ vaya iva marutaḥ kena cit pathā /	upahvareṣu yat acidhvam yayim vayaḥ iva marutaḥ kena cit pathā 
SA_GV01_rvh1-10u-1855	RV_1,087.02c ścotanti kośā upa vo ratheṣv ā ghṛtam ukṣatā madhuvarṇam arcate //	ścotanti kośāḥ upa vaḥ ratheṣu ā ghṛtam ukṣata madhu varṇam arcate 
SA_GV01_rvh1-10u-1856	RV_1,087.03a praiṣām ajmeṣu vithureva rejate bhūmir yāmeṣu yad dha yuñjate śubhe /	pra eṣām ajmeṣu vithurā iva rejate bhūmiḥ yāmeṣu yat ha yuñjate śubhe 
SA_GV01_rvh1-10u-1857	RV_1,087.03c te krīḷayo dhunayo bhrājadṛṣṭayaḥ svayam mahitvam panayanta dhūtayaḥ //	te krīḍayaḥ dhunayaḥ bhrājat ṛṣṭayaḥ svayam mahitvam panayanta dhūtayaḥ 
SA_GV01_rvh1-10u-1858	RV_1,087.04a sa hi svasṛt pṛṣadaśvo yuvā gaṇo 'yā īśānas taviṣībhir āvṛtaḥ /	sa hi svasṛt pṛṣat aśvaḥ yuvā gaṇaḥ yāḥ īśānaḥ taviṣībhiḥ āvṛtaḥ 
SA_GV01_rvh1-10u-1859	RV_1,087.04c asi satya ṛṇayāvānedyo 'syā dhiyaḥ prāvitāthā vṛṣā gaṇaḥ //	asi satyaḥ ṛṇayāvā anedyaḥ syāḥ dhiyaḥ prāvitā athā vṛṣā gaṇaḥ 
SA_GV01_rvh1-10u-1860	RV_1,087.05a pituḥ pratnasya janmanā vadāmasi somasya jihvā pra jigāti cakṣasā /	pituḥ pratnasya janmanā vadāmasi somasya jihvā pra jigāti cakṣasā 
SA_GV01_rvh1-10u-1861	RV_1,087.05c yad īm indraṃ śamy ṛkvāṇa āśatād in nāmāni yajñiyāni dadhire //	yat īm indram śamī ṛkvāṇaḥ āśata āt id nāmāni yajñiyāni dadhire 
SA_GV01_rvh1-10u-1862	RV_1,087.06a śriyase kam bhānubhiḥ sam mimikṣire te raśmibhis ta ṛkvabhiḥ sukhādayaḥ /	śriyase kam bhānubhiḥ sam mimikṣire te raśmibhiḥ te ṛkvabhiḥ su khādayaḥ 
SA_GV01_rvh1-10u-1863	RV_1,087.06c te vāśīmanta iṣmiṇo abhīravo vidre priyasya mārutasya dhāmnaḥ //	te vāśīmantaḥ iṣmiṇaḥ abhīravaḥ vidre priyasya mārutasya dhāmnaḥ 
SA_GV01_rvh1-10u-1864	RV_1,088.01a ā vidyunmadbhir marutaḥ svarkai rathebhir yāta ṛṣṭimadbhir aśvaparṇaiḥ /	ā vidyunmadbhiḥ marutaḥ su arkaiḥ rathebhiḥ yāta ṛṣṭimadbhiḥ aśva parṇaiḥ 
SA_GV01_rvh1-10u-1865	RV_1,088.01c ā varṣiṣṭhayā na iṣā vayo na paptatā sumāyāḥ //	ā varṣiṣṭhayā naḥ iṣā vayaḥ na paptata su māyāḥ 
SA_GV01_rvh1-10u-1866	RV_1,088.02a te 'ruṇebhir varam ā piśaṅgaiḥ śubhe kaṃ yānti rathatūrbhir aśvaiḥ /	te ruṇebhiḥ varam ā piśaṅgaiḥ śubhe kam yānti rathatūrbhiḥ aśvaiḥ 
SA_GV01_rvh1-10u-1867	RV_1,088.02c rukmo na citraḥ svadhitīvān pavyā rathasya jaṅghananta bhūma //	rukmaḥ na citraḥ svadhitīvān pavyā rathasya jaṅghananta bhūma 
SA_GV01_rvh1-10u-1868	RV_1,088.03a śriye kaṃ vo adhi tanūṣu vāśīr medhā vanā na kṛṇavanta ūrdhvā /	śriye kam vaḥ adhi tanūṣu vāśīḥ medhāḥ vanā na kṛṇavanta ūrdhvā 
SA_GV01_rvh1-10u-1869	RV_1,088.03c yuṣmabhyaṃ kam marutaḥ sujātās tuvidyumnāso dhanayante adrim //	yuṣmabhyam kam marutaḥ su jātāḥ tuvidyumnāsaḥ dhanayante adrim 
SA_GV01_rvh1-10u-1870	RV_1,088.04a ahāni gṛdhrāḥ pary ā va āgur imāṃ dhiyaṃ vārkāryāṃ ca devīm /	ahāni gṛdhrāḥ pari ā vaḥ āguḥ imām dhiyam vārkāryām ca devīm 
SA_GV01_rvh1-10u-1871	RV_1,088.04c brahma kṛṇvanto gotamāso arkair ūrdhvaṃ nunudra utsadhim pibadhyai //	brahma kṛṇvantaḥ gotamāsaḥ arkaiḥ ūrdhvam nunudre utsadhim pibadhyai 
SA_GV01_rvh1-10u-1872	RV_1,088.05a etat tyan na yojanam aceti sasvar ha yan maruto gotamo vaḥ /	etat tyad na yojanam aceti sasvar ha yat marutaḥ gotamaḥ vaḥ 
SA_GV01_rvh1-10u-1873	RV_1,088.05c paśyan hiraṇyacakrān ayodaṃṣṭrān vidhāvato varāhūn //	paśyan hiraṇya cakrān ayaḥ daṃṣṭrān vidhāvataḥ varāhūn 
SA_GV01_rvh1-10u-1874	RV_1,088.06a eṣā syā vo maruto 'nubhartrī prati ṣṭobhati vāghato na vāṇī /	eṣā syā vaḥ marutaḥ nubhartrī prati stobhati vāghataḥ na vāṇī 
SA_GV01_rvh1-10u-1875	RV_1,088.06c astobhayad vṛthāsām anu svadhāṃ gabhastyoḥ //	astobhayat vṛthā āsām anu svadhām gabhastyoḥ 
SA_GV01_rvh1-10u-1876	RV_1,089.01a ā no bhadrāḥ kratavo yantu viśvato 'dabdhāso aparītāsa udbhidaḥ /	ā naḥ bhadrāḥ kratavaḥ yantu viśvatas dabdhāsaḥ aparītāsaḥ udbhidaḥ 
SA_GV01_rvh1-10u-1877	RV_1,089.01c devā no yathā sadam id vṛdhe asann aprāyuvo rakṣitāro dive-dive //	devāḥ naḥ yathā sadam id vṛdhe asan aprāyuvaḥ rakṣitāraḥ dive dive 
SA_GV01_rvh1-10u-1878	RV_1,089.02a devānām bhadrā sumatir ṛjūyatāṃ devānāṃ rātir abhi no ni vartatām /	devānām bhadrā sumatiḥ ṛjūyatām devānām rātiḥ abhi naḥ ni vartatām 
SA_GV01_rvh1-10u-1879	RV_1,089.02c devānāṃ sakhyam upa sedimā vayaṃ devā na āyuḥ pra tirantu jīvase //	devānām sakhyam upa sedimā vayam devāḥ naḥ āyuḥ pra tirantu jīvase 
SA_GV01_rvh1-10u-1880	RV_1,089.03a tān pūrvayā nividā hūmahe vayam bhagam mitram aditiṃ dakṣam asridham /	tān pūrvayā nividā hūmahe vayam bhagam mitram aditim dakṣam asridham 
SA_GV01_rvh1-10u-1881	RV_1,089.03c aryamaṇaṃ varuṇaṃ somam aśvinā sarasvatī naḥ subhagā mayas karat //	aryamaṇam varuṇam somam aśvinā sarasvatī naḥ subhagā mayaḥ karat 
SA_GV01_rvh1-10u-1882	RV_1,089.04a tan no vāto mayobhu vātu bheṣajaṃ tan mātā pṛthivī tat pitā dyauḥ /	tat naḥ vātaḥ mayobhu vātu bheṣajam tat mātā pṛthivī tat pitā dyauḥ 
SA_GV01_rvh1-10u-1883	RV_1,089.04c tad grāvāṇaḥ somasuto mayobhuvas tad aśvinā śṛṇutaṃ dhiṣṇyā yuvam //	tat grāvāṇaḥ soma sutaḥ mayobhuvaḥ tat aśvinā śṛṇutam dhiṣṇyā yuvam 
SA_GV01_rvh1-10u-1884	RV_1,089.05a tam īśānaṃ jagatas tasthuṣas patiṃ dhiyañjinvam avase hūmahe vayam /	tam īśānam jagataḥ tasthuṣas patim dhiyañjinvam avase hūmahe vayam 
SA_GV01_rvh1-10u-1885	RV_1,089.05c pūṣā no yathā vedasām asad vṛdhe rakṣitā pāyur adabdhaḥ svastaye //	pūṣā naḥ yathā vedasām asat vṛdhe rakṣitā pāyuḥ adabdhaḥ svastaye 
SA_GV01_rvh1-10u-1886	RV_1,089.06a svasti na indro vṛddhaśravāḥ svasti naḥ pūṣā viśvavedāḥ /	svasti naḥ indraḥ vṛddha śravāḥ svasti naḥ pūṣā viśva vedāḥ 
SA_GV01_rvh1-10u-1887	RV_1,089.06c svasti nas tārkṣyo ariṣṭanemiḥ svasti no bṛhaspatir dadhātu //	svasti naḥ tārkṣyaḥ ariṣṭa nemiḥ svasti naḥ bṛhaspatiḥ dadhātu 
SA_GV01_rvh1-10u-1888	RV_1,089.07a pṛṣadaśvā marutaḥ pṛśnimātaraḥ śubhaṃyāvāno vidatheṣu jagmayaḥ /	pṛṣat aśvāḥ marutaḥ pṛśni mātaraḥ śubhaṃyāvānaḥ vidatheṣu jagmayaḥ 
SA_GV01_rvh1-10u-1889	RV_1,089.07c agnijihvā manavaḥ sūracakṣaso viśve no devā avasā gamann iha //	agni jihvāḥ manavaḥ sūra cakṣasaḥ viśve naḥ devāḥ avasā gaman iha 
SA_GV01_rvh1-10u-1890	RV_1,089.08a bhadraṃ karṇebhiḥ śṛṇuyāma devā bhadram paśyemākṣabhir yajatrāḥ /	bhadram karṇebhiḥ śṛṇuyāma devāḥ bhadram paśyema akṣabhiḥ yajatrāḥ 
SA_GV01_rvh1-10u-1891	RV_1,089.08c sthirair aṅgais tuṣṭuvāṃsas tanūbhir vy aśema devahitaṃ yad āyuḥ //	sthiraiḥ aṅgaiḥ tuṣṭuvāṃsaḥ tanūbhiḥ vi aśema deva hitam yat āyuḥ 
SA_GV01_rvh1-10u-1892	RV_1,089.09a śatam in nu śarado anti devā yatrā naś cakrā jarasaṃ tanūnām /	śatam id nu śaradaḥ anti devāḥ yatrā naḥ cakrā jarasam tanūnām 
SA_GV01_rvh1-10u-1893	RV_1,089.09c putrāso yatra pitaro bhavanti mā no madhyā rīriṣatāyur gantoḥ //	putrāsaḥ yatra pitaraḥ bhavanti mā naḥ madhyā rīriṣata āyuḥ gantoḥ 
SA_GV01_rvh1-10u-1894	RV_1,089.10a aditir dyaur aditir antarikṣam aditir mātā sa pitā sa putraḥ /	aditiḥ dyauḥ aditiḥ antarikṣam aditiḥ mātā sa pitā sa putraḥ 
SA_GV01_rvh1-10u-1895	RV_1,089.10c viśve devā aditiḥ pañca janā aditir jātam aditir janitvam //	viśve devāḥ aditiḥ pañca janāḥ aditiḥ jātam aditiḥ janitvam 
SA_GV01_rvh1-10u-1896	RV_1,090.01a ṛjunītī no varuṇo mitro nayatu vidvān /	ṛju nītī naḥ varuṇaḥ mitraḥ nayatu vidvān 
SA_GV01_rvh1-10u-1897	RV_1,090.01c aryamā devaiḥ sajoṣāḥ //	aryamā devaiḥ sajoṣāḥ 
SA_GV01_rvh1-10u-1898	RV_1,090.02a te hi vasvo vasavānās te apramūrā mahobhiḥ /	te hi vasvaḥ vasavānāḥ te apramūrāḥ mahobhiḥ 
SA_GV01_rvh1-10u-1899	RV_1,090.02c vratā rakṣante viśvāhā //	vratā rakṣante viśvāhā 
SA_GV01_rvh1-10u-1900	RV_1,090.03a te asmabhyaṃ śarma yaṃsann amṛtā martyebhyaḥ /	te asmabhyam śarma yaṃsan amṛtāḥ martyebhyaḥ 
SA_GV01_rvh1-10u-1901	RV_1,090.03c bādhamānā apa dviṣaḥ //	bādhamānāḥ apa dviṣaḥ 
SA_GV01_rvh1-10u-1902	RV_1,090.04a vi naḥ pathaḥ suvitāya ciyantv indro marutaḥ /	vi naḥ pathaḥ suvitāya ciyantu indraḥ marutaḥ 
SA_GV01_rvh1-10u-1903	RV_1,090.04c pūṣā bhago vandyāsaḥ //	pūṣā bhagaḥ vandyāsaḥ 
SA_GV01_rvh1-10u-1904	RV_1,090.05a uta no dhiyo goagrāḥ pūṣan viṣṇav evayāvaḥ /	uta naḥ dhiyaḥ go agrāḥ pūṣan viṣṇav eva yāvaḥ 
SA_GV01_rvh1-10u-1905	RV_1,090.05c kartā naḥ svastimataḥ //	kartā naḥ svastimataḥ 
SA_GV01_rvh1-10u-1906	RV_1,090.06a madhu vātā ṛtāyate madhu kṣaranti sindhavaḥ /	madhu vātāḥ ṛtāyate madhu kṣaranti sindhavaḥ 
SA_GV01_rvh1-10u-1907	RV_1,090.06c mādhvīr naḥ santv oṣadhīḥ //	mādhvīḥ naḥ santu oṣadhīḥ 
SA_GV01_rvh1-10u-1908	RV_1,090.07a madhu naktam utoṣaso madhumat pārthivaṃ rajaḥ /	madhu naktam uta uṣasaḥ madhumat pārthivam rajaḥ 
SA_GV01_rvh1-10u-1909	RV_1,090.07c madhu dyaur astu naḥ pitā //	madhu dyauḥ astu naḥ pitā 
SA_GV01_rvh1-10u-1910	RV_1,090.08a madhumān no vanaspatir madhumāṃ astu sūryaḥ /	madhumān naḥ vanaspatiḥ madhumān astu sūryaḥ 
SA_GV01_rvh1-10u-1911	RV_1,090.08c mādhvīr gāvo bhavantu naḥ //	mādhvīḥ gāvaḥ bhavantu naḥ 
SA_GV01_rvh1-10u-1912	RV_1,090.09a śaṃ no mitraḥ śaṃ varuṇaḥ śaṃ no bhavatv aryamā /	śam naḥ mitraḥ śam varuṇaḥ śam naḥ bhavatu aryamā 
SA_GV01_rvh1-10u-1913	RV_1,090.09c śaṃ na indro bṛhaspatiḥ śaṃ no viṣṇur urukramaḥ //	śam naḥ indraḥ bṛhaspatiḥ śam naḥ viṣṇuḥ uru kramaḥ 
SA_GV01_rvh1-10u-1914	RV_1,091.01a tvaṃ soma pra cikito manīṣā tvaṃ rajiṣṭham anu neṣi panthām /	tvam soma pra cikitaḥ manīṣā tvam rajiṣṭham anu neṣi panthām 
SA_GV01_rvh1-10u-1915	RV_1,091.01c tava praṇītī pitaro na indo deveṣu ratnam abhajanta dhīrāḥ //	tava praṇītī pitaraḥ naḥ indo deveṣu ratnam abhajanta dhīrāḥ 
SA_GV01_rvh1-10u-1916	RV_1,091.02a tvaṃ soma kratubhiḥ sukratur bhūs tvaṃ dakṣaiḥ sudakṣo viśvavedāḥ /	tvam soma kratubhiḥ su kratuḥ bhūḥ tvam dakṣaiḥ su dakṣaḥ viśva vedāḥ 
SA_GV01_rvh1-10u-1917	RV_1,091.02c tvaṃ vṛṣā vṛṣatvebhir mahitvā dyumnebhir dyumny abhavo nṛcakṣāḥ //	tvam vṛṣā vṛṣa tvebhiḥ mahitvā dyumnebhiḥ dyumnī abhavaḥ nṛ cakṣāḥ 
SA_GV01_rvh1-10u-1918	RV_1,091.03a rājño nu te varuṇasya vratāni bṛhad gabhīraṃ tava soma dhāma /	rājñaḥ nu te varuṇasya vratāni bṛhat gabhīram tava soma dhāma 
SA_GV01_rvh1-10u-1919	RV_1,091.03c śuciṣ ṭvam asi priyo na mitro dakṣāyyo aryamevāsi soma //	śuciḥ tvam asi priyaḥ na mitraḥ dakṣāyyaḥ aryamā iva asi soma 
SA_GV01_rvh1-10u-1920	RV_1,091.04a yā te dhāmāni divi yā pṛthivyāṃ yā parvateṣv oṣadhīṣv apsu /	yā te dhāmāni divi yā pṛthivyām yā parvateṣu oṣadhīṣu apsu 
SA_GV01_rvh1-10u-1921	RV_1,091.04c tebhir no viśvaiḥ sumanā aheḷan rājan soma prati havyā gṛbhāya //	tebhiḥ naḥ viśvaiḥ sumanāḥ a heḍan rājan soma prati havyā gṛbhāya 
SA_GV01_rvh1-10u-1922	RV_1,091.05a tvaṃ somāsi satpatis tvaṃ rājota vṛtrahā /	tvam soma asi sat patiḥ tvam rājā uta vṛtra hā 
SA_GV01_rvh1-10u-1923	RV_1,091.05c tvam bhadro asi kratuḥ //	tvam bhadraḥ asi kratuḥ 
SA_GV01_rvh1-10u-1924	RV_1,091.06a tvaṃ ca soma no vaśo jīvātuṃ na marāmahe /	tvam ca soma naḥ vaśaḥ jīvātum na marāmahe 
SA_GV01_rvh1-10u-1925	RV_1,091.06c priyastotro vanaspatiḥ //	priya stotraḥ vanaspatiḥ 
SA_GV01_rvh1-10u-1926	RV_1,091.07a tvaṃ soma mahe bhagaṃ tvaṃ yūna ṛtāyate /	tvam soma mahe bhagam tvam yūne ṛtāyate 
SA_GV01_rvh1-10u-1927	RV_1,091.07c dakṣaṃ dadhāsi jīvase //	dakṣam dadhāsi jīvase 
SA_GV01_rvh1-10u-1928	RV_1,091.08a tvaṃ naḥ soma viśvato rakṣā rājann aghāyataḥ /	tvam naḥ soma viśvatas rakṣa rājan aghāyataḥ 
SA_GV01_rvh1-10u-1929	RV_1,091.08c na riṣyet tvāvataḥ sakhā //	na riṣyet tvāvataḥ sakhā 
SA_GV01_rvh1-10u-1930	RV_1,091.09a soma yās te mayobhuva ūtayaḥ santi dāśuṣe /	soma yāḥ te mayobhuvaḥ ūtayaḥ santi dāśuṣe 
SA_GV01_rvh1-10u-1931	RV_1,091.09c tābhir no 'vitā bhava //	tābhiḥ naḥ vitā bhava 
SA_GV01_rvh1-10u-1932	RV_1,091.10a imaṃ yajñam idaṃ vaco jujuṣāṇa upāgahi /	imam yajñam idam vacaḥ jujuṣāṇaḥ upāgahi 
SA_GV01_rvh1-10u-1933	RV_1,091.10c soma tvaṃ no vṛdhe bhava //	soma tvam naḥ vṛdhe bhava 
SA_GV01_rvh1-10u-1934	RV_1,091.11a soma gīrbhiṣ ṭvā vayaṃ vardhayāmo vacovidaḥ /	soma gīrbhiḥ tvā vayam vardhayāmaḥ vacaḥ vidaḥ 
SA_GV01_rvh1-10u-1935	RV_1,091.11c sumṛḷīko na ā viśa //	su mṛḍīkaḥ naḥ ā viśa 
SA_GV01_rvh1-10u-1936	RV_1,091.12a gayasphāno amīvahā vasuvit puṣṭivardhanaḥ /	gaya sphānaḥ amīva hā vasu vid puṣṭi vardhanaḥ 
SA_GV01_rvh1-10u-1937	RV_1,091.12c sumitraḥ soma no bhava //	su mitraḥ soma naḥ bhava 
SA_GV01_rvh1-10u-1938	RV_1,091.13a soma rārandhi no hṛdi gāvo na yavaseṣv ā /	soma rārandhi naḥ hṛdi gāvaḥ na yavaseṣu ā 
SA_GV01_rvh1-10u-1939	RV_1,091.13c marya iva sva okye //	maryaḥ iva sve okye 
SA_GV01_rvh1-10u-1940	RV_1,091.14a yaḥ soma sakhye tava rāraṇad deva martyaḥ /	yaḥ soma sakhye tava rāraṇat deva martyaḥ 
SA_GV01_rvh1-10u-1941	RV_1,091.14c taṃ dakṣaḥ sacate kaviḥ //	tam dakṣaḥ sacate kaviḥ 
SA_GV01_rvh1-10u-1942	RV_1,091.15a uruṣyā ṇo abhiśasteḥ soma ni pāhy aṃhasaḥ /	uruṣya naḥ abhiśasteḥ soma ni pāhi aṃhasaḥ 
SA_GV01_rvh1-10u-1943	RV_1,091.15c sakhā suśeva edhi naḥ //	sakhā su śevaḥ edhi naḥ 
SA_GV01_rvh1-10u-1944	RV_1,091.16a ā pyāyasva sam etu te viśvataḥ soma vṛṣṇyam /	ā pyāyasva sam etu te viśvatas soma vṛṣṇyam 
SA_GV01_rvh1-10u-1945	RV_1,091.16c bhavā vājasya saṃgathe //	bhava vājasya saṃgathe 
SA_GV01_rvh1-10u-1946	RV_1,091.17a ā pyāyasva madintama soma viśvebhir aṃśubhiḥ /	ā pyāyasva madintama soma viśvebhiḥ aṃśubhiḥ 
SA_GV01_rvh1-10u-1947	RV_1,091.17c bhavā naḥ suśravastamaḥ sakhā vṛdhe //	bhava naḥ su śravastamaḥ sakhā vṛdhe 
SA_GV01_rvh1-10u-1948	RV_1,091.18a saṃ te payāṃsi sam u yantu vājāḥ saṃ vṛṣṇyāny abhimātiṣāhaḥ /	sam te payāṃsi sam u yantu vājāḥ sam vṛṣṇyāni abhimātiṣāhaḥ 
SA_GV01_rvh1-10u-1949	RV_1,091.18c āpyāyamāno amṛtāya soma divi śravāṃsy uttamāni dhiṣva //	āpyāyamānaḥ amṛtāya soma divi śravāṃsi uttamāni dhiṣva 
SA_GV01_rvh1-10u-1950	RV_1,091.19a yā te dhāmāni haviṣā yajanti tā te viśvā paribhūr astu yajñam /	yā te dhāmāni haviṣā yajanti tā te viśvā paribhūḥ astu yajñam 
SA_GV01_rvh1-10u-1951	RV_1,091.19c gayasphānaḥ prataraṇaḥ suvīro 'vīrahā pra carā soma duryān //	gaya sphānaḥ prataraṇaḥ su vīraḥ vīra hā pra cara soma duryān 
SA_GV01_rvh1-10u-1952	RV_1,091.20a somo dhenuṃ somo arvantam āśuṃ somo vīraṃ karmaṇyaṃ dadāti /	somaḥ dhenum somaḥ arvantam āśum somaḥ vīram karmaṇyam dadāti 
SA_GV01_rvh1-10u-1953	RV_1,091.20c sādanyaṃ vidathyaṃ sabheyam pitṛśravaṇaṃ yo dadāśad asmai //	sādanyam vidathyam sabheyam pitṛ śravaṇam yaḥ dadāśat asmai 
SA_GV01_rvh1-10u-1954	RV_1,091.21a aṣāḷhaṃ yutsu pṛtanāsu papriṃ svarṣām apsāṃ vṛjanasya gopām /	aṣāḷham yutsu pṛtanāsu paprim svarṣām ap sām vṛjanasya gopām 
SA_GV01_rvh1-10u-1955	RV_1,091.21c bhareṣujāṃ sukṣitiṃ suśravasaṃ jayantaṃ tvām anu madema soma //	bhareṣujām su kṣitim su śravasam jayantam tvām anu madema soma 
SA_GV01_rvh1-10u-1956	RV_1,091.22a tvam imā oṣadhīḥ soma viśvās tvam apo ajanayas tvaṃ gāḥ /	tvam imāḥ oṣadhīḥ soma viśvāḥ tvam apaḥ ajanayaḥ tvam gāḥ 
SA_GV01_rvh1-10u-1957	RV_1,091.22c tvam ā tatanthorv antarikṣaṃ tvaṃ jyotiṣā vi tamo vavartha //	tvam ā tatantha uru antarikṣam tvam jyotiṣā vi tamaḥ vavartha 
SA_GV01_rvh1-10u-1958	RV_1,091.23a devena no manasā deva soma rāyo bhāgaṃ sahasāvann abhi yudhya /	devena naḥ manasā deva soma rāyaḥ bhāgam sahasāvan abhi yudhya 
SA_GV01_rvh1-10u-1959	RV_1,091.23c mā tvā tanad īśiṣe vīryasyobhayebhyaḥ pra cikitsā gaviṣṭau //	mā tvā tanat īśiṣe vīryasya ubhayebhyaḥ pra cikitsa gaviṣṭau 
SA_GV01_rvh1-10u-1960	RV_1,092.01a etā u tyā uṣasaḥ ketum akrata pūrve ardhe rajaso bhānum añjate /	etāḥ u tyāḥ uṣasaḥ ketum akrata pūrve ardhe rajasaḥ bhānum añjate 
SA_GV01_rvh1-10u-1961	RV_1,092.01c niṣkṛṇvānā āyudhānīva dhṛṣṇavaḥ prati gāvo 'ruṣīr yanti mātaraḥ //	niṣkṛṇvānāḥ āyudhāni iva dhṛṣṇavaḥ prati gāvaḥ ruṣīḥ yanti mātaraḥ 
SA_GV01_rvh1-10u-1962	RV_1,092.02a ud apaptann aruṇā bhānavo vṛthā svāyujo aruṣīr gā ayukṣata /	ud apaptan aruṇāḥ bhānavaḥ vṛthā su āyujaḥ aruṣīḥ gāḥ ayukṣata 
SA_GV01_rvh1-10u-1963	RV_1,092.02c akrann uṣāso vayunāni pūrvathā ruśantam bhānum aruṣīr aśiśrayuḥ //	akran uṣāsaḥ vayunāni pūrvathā ruśantam bhānum aruṣīḥ aśiśrayuḥ 
SA_GV01_rvh1-10u-1964	RV_1,092.03a arcanti nārīr apaso na viṣṭibhiḥ samānena yojanenā parāvataḥ /	arcanti nārīḥ apasaḥ na viṣṭibhiḥ samānena yojanena ā parāvataḥ 
SA_GV01_rvh1-10u-1965	RV_1,092.03c iṣaṃ vahantīḥ sukṛte sudānave viśved aha yajamānāya sunvate //	iṣam vahantīḥ su kṛte sudānave viśvā id aha yajamānāya sunvate 
SA_GV01_rvh1-10u-1966	RV_1,092.04a adhi peśāṃsi vapate nṛtūr ivāporṇute vakṣa usreva barjaham /	adhi peśāṃsi vapate nṛtūḥ iva aporṇute vakṣaḥ usrā iva barjaham 
SA_GV01_rvh1-10u-1967	RV_1,092.04c jyotir viśvasmai bhuvanāya kṛṇvatī gāvo na vrajaṃ vy uṣā āvar tamaḥ //	jyotiḥ viśvasmai bhuvanāya kṛṇvatī gāvaḥ na vrajam vi uṣāḥ āvaḥ tamaḥ 
SA_GV01_rvh1-10u-1968	RV_1,092.05a praty arcī ruśad asyā adarśi vi tiṣṭhate bādhate kṛṣṇam abhvam /	prati arciḥ ruśat asyāḥ adarśi vi tiṣṭhate bādhate kṛṣṇam abhvam 
SA_GV01_rvh1-10u-1969	RV_1,092.05c svaruṃ na peśo vidatheṣv añjañ citraṃ divo duhitā bhānum aśret //	svarum na peśaḥ vidatheṣu añjam citram divaḥ duhitā bhānum aśret 
SA_GV01_rvh1-10u-1970	RV_1,092.06a atāriṣma tamasas pāram asyoṣā ucchantī vayunā kṛṇoti /	atāriṣma tamasaḥ pāram asya uṣāḥ ucchantī vayunā kṛṇoti 
SA_GV01_rvh1-10u-1971	RV_1,092.06c śriye chando na smayate vibhātī supratīkā saumanasāyājīgaḥ //	śriye chandaḥ na smayate vibhātī su pratīkā saumanasāya ajīgaḥ 
SA_GV01_rvh1-10u-1972	RV_1,092.07a bhāsvatī netrī sūnṛtānāṃ diva stave duhitā gotamebhiḥ /	bhāsvatī netrī sūnṛtānām divaḥ stave duhitā gotamebhiḥ 
SA_GV01_rvh1-10u-1973	RV_1,092.07c prajāvato nṛvato aśvabudhyān uṣo goagrāṃ upa māsi vājān //	prajāvataḥ nṛvataḥ aśva budhyān uṣaḥ go agrān upa māsi vājān 
SA_GV01_rvh1-10u-1974	RV_1,092.08a uṣas tam aśyāṃ yaśasaṃ suvīraṃ dāsapravargaṃ rayim aśvabudhyam /	uṣaḥ tam aśyām yaśasam su vīram dāsa pravargam rayim aśva budhyam 
SA_GV01_rvh1-10u-1975	RV_1,092.08c sudaṃsasā śravasā yā vibhāsi vājaprasūtā subhage bṛhantam //	su daṃsasā śravasā yā vibhāsi vāja prasūtā subhage bṛhantam 
SA_GV01_rvh1-10u-1976	RV_1,092.09a viśvāni devī bhuvanābhicakṣyā pratīcī cakṣur urviyā vi bhāti /	viśvāni devī bhuvanā abhicakṣyā pratīcī cakṣuḥ urviyā vi bhāti 
SA_GV01_rvh1-10u-1977	RV_1,092.09c viśvaṃ jīvaṃ carase bodhayantī viśvasya vācam avidan manāyoḥ //	viśvam jīvam carase bodhayantī viśvasya vācam avidat manāyoḥ 
SA_GV01_rvh1-10u-1978	RV_1,092.10a punaḥ-punar jāyamānā purāṇī samānaṃ varṇam abhi śumbhamānā /	punar punar jāyamānā purāṇī samānam varṇam abhi śumbhamānā 
SA_GV01_rvh1-10u-1979	RV_1,092.10c śvaghnīva kṛtnur vija āminānā martasya devī jarayanty āyuḥ //	śvaghnī iva kṛtnuḥ vijaḥ āminānā martasya devī jarayantī āyuḥ 
SA_GV01_rvh1-10u-1980	RV_1,092.11a vyūrṇvatī divo antāṃ abodhy apa svasāraṃ sanutar yuyoti /	vyūrṇvatī divaḥ abodhi apa svasāram sanutar yuyoti 
SA_GV01_rvh1-10u-1981	RV_1,092.11c praminatī manuṣyā yugāni yoṣā jārasya cakṣasā vi bhāti //	praminatī manuṣyā yugāni yoṣā jārasya cakṣasā vi bhāti 
SA_GV01_rvh1-10u-1982	RV_1,092.12a paśūn na citrā subhagā prathānā sindhur na kṣoda urviyā vy aśvait /	paśūn na citrā subhagā prathānā sindhuḥ na kṣodaḥ urviyā vi aśvait 
SA_GV01_rvh1-10u-1983	RV_1,092.12c aminatī daivyāni vratāni sūryasya ceti raśmibhir dṛśānā //	a minatī daivyāni vratāni sūryasya ceti raśmibhiḥ dṛśānā 
SA_GV01_rvh1-10u-1984	RV_1,092.13a uṣas tac citram ā bharāsmabhyaṃ vājinīvati /	uṣaḥ tat citram ā bhara asmabhyam vājinīvati 
SA_GV01_rvh1-10u-1985	RV_1,092.13c yena tokaṃ ca tanayaṃ ca dhāmahe //	yena tokam ca tanayam ca dhāmahe 
SA_GV01_rvh1-10u-1986	RV_1,092.14a uṣo adyeha gomaty aśvāvati vibhāvari /	uṣaḥ adyā iha gomati aśvāvati vibhāvari 
SA_GV01_rvh1-10u-1987	RV_1,092.14c revad asme vy uccha sūnṛtāvati //	revat asme vi uccha sūnṛtāvati 
SA_GV01_rvh1-10u-1988	RV_1,092.15a yukṣvā hi vājinīvaty aśvāṃ adyāruṇāṃ uṣaḥ /	yukṣvā hi vājinīvati aśvām adya aruṇām uṣaḥ 
SA_GV01_rvh1-10u-1989	RV_1,092.15c athā no viśvā saubhagāny ā vaha //	athā naḥ viśvā saubhagāni ā vaha 
SA_GV01_rvh1-10u-1990	RV_1,092.16a aśvinā vartir asmad ā gomad dasrā hiraṇyavat /	aśvinā vartiḥ asmat ā gomat dasrā hiraṇyavat 
SA_GV01_rvh1-10u-1991	RV_1,092.16c arvāg rathaṃ samanasā ni yacchatam //	arvāk ratham samanasā ni yacchatam 
SA_GV01_rvh1-10u-1992	RV_1,092.17a yāv itthā ślokam ā divo jyotir janāya cakrathuḥ /	yau itthā ślokam ā divaḥ jyotiḥ janāya cakrathuḥ 
SA_GV01_rvh1-10u-1993	RV_1,092.17c ā na ūrjaṃ vahatam aśvinā yuvam //	ā naḥ ūrjam vahatam aśvinā yuvam 
SA_GV01_rvh1-10u-1994	RV_1,092.18a eha devā mayobhuvā dasrā hiraṇyavartanī /	ā iha devā mayobhuvā dasrā hiraṇya vartanī 
SA_GV01_rvh1-10u-1995	RV_1,092.18c uṣarbudho vahantu somapītaye //	uṣarbudhaḥ vahantu soma pītaye 
SA_GV01_rvh1-10u-1996	RV_1,093.01a agnīṣomāv imaṃ su me śṛṇutaṃ vṛṣaṇā havam /	agnīṣomau imam su me śṛṇutam vṛṣaṇā havam 
SA_GV01_rvh1-10u-1997	RV_1,093.01c prati sūktāni haryatam bhavataṃ dāśuṣe mayaḥ //	prati sūktāni haryatam bhavatam dāśuṣe mayaḥ 
SA_GV01_rvh1-10u-1998	RV_1,093.02a agnīṣomā yo adya vām idaṃ vacaḥ saparyati /	agnīṣomā yaḥ adya vām idam vacaḥ saparyati 
SA_GV01_rvh1-10u-1999	RV_1,093.02c tasmai dhattaṃ suvīryaṃ gavām poṣaṃ svaśvyam //	tasmai dhattam su vīryam gavām poṣam su aśvyam 
SA_GV01_rvh1-10u-2000	RV_1,093.03a agnīṣomā ya āhutiṃ yo vāṃ dāśād dhaviṣkṛtim /	agnīṣomā yaḥ āhutim yaḥ vām dāśāt haviṣkṛtim 
SA_GV01_rvh1-10u-2001	RV_1,093.03c sa prajayā suvīryaṃ viśvam āyur vy aśnavat //	sa prajayā su vīryam viśvam āyuḥ vi aśnavat 
SA_GV01_rvh1-10u-2002	RV_1,093.04a agnīṣomā ceti tad vīryaṃ vāṃ yad amuṣṇītam avasam paṇiṃ gāḥ /	agnīṣomā ceti tat vīryam vām yat amuṣṇītam avasam paṇim gāḥ 
SA_GV01_rvh1-10u-2003	RV_1,093.04c avātiratam bṛsayasya śeṣo 'vindataṃ jyotir ekam bahubhyaḥ //	avātiratam bṛsayasya śeṣaḥ vindatam jyotiḥ ekam bahubhyaḥ 
SA_GV01_rvh1-10u-2004	RV_1,093.05a yuvam etāni divi rocanāny agniś ca soma sakratū adhattam /	yuvam etāni divi rocanāni agniḥ ca soma sakratū adhattam 
SA_GV01_rvh1-10u-2005	RV_1,093.05c yuvaṃ sindhūṃr abhiśaster avadyād agnīṣomāv amuñcataṃ gṛbhītān //	yuvam sindhūṃr abhiśasteḥ avadyāt agnīṣomau amuñcatam gṛbhītān 
SA_GV01_rvh1-10u-2006	RV_1,093.06a ānyaṃ divo mātariśvā jabhārāmathnād anyam pari śyeno adreḥ /	ā anyam divaḥ mātariśvā jabhāra amathnāt anyam pari śyenaḥ adreḥ 
SA_GV01_rvh1-10u-2007	RV_1,093.06c agnīṣomā brahmaṇā vāvṛdhānoruṃ yajñāya cakrathur u lokam //	agnīṣomā brahmaṇā vāvṛdhānā urum yajñāya cakrathuḥ u lokam 
SA_GV01_rvh1-10u-2008	RV_1,093.07a agnīṣomā haviṣaḥ prasthitasya vītaṃ haryataṃ vṛṣaṇā juṣethām /	agnīṣomā haviṣaḥ prasthitasya vītam haryatam vṛṣaṇā juṣethām 
SA_GV01_rvh1-10u-2009	RV_1,093.07c suśarmāṇā svavasā hi bhūtam athā dhattaṃ yajamānāya śaṃ yoḥ //	su śarmāṇā su avasā hi bhūtam atha ā dhattam yajamānāya śam yoḥ 
SA_GV01_rvh1-10u-2010	RV_1,093.08a yo agnīṣomā haviṣā saparyād devadrīcā manasā yo ghṛtena /	yaḥ agnīṣomā haviṣā saparyāt devadrīcā manasā yaḥ ghṛtena 
SA_GV01_rvh1-10u-2011	RV_1,093.08c tasya vrataṃ rakṣatam pātam aṃhaso viśe janāya mahi śarma yacchatam //	tasya vratam rakṣatam pātam aṃhasaḥ viśe janāya mahi śarma yacchatam 
SA_GV01_rvh1-10u-2012	RV_1,093.09a agnīṣomā savedasā sahūtī vanataṃ giraḥ /	agnīṣomā sa vedasā sa hūtī vanatam giraḥ 
SA_GV01_rvh1-10u-2013	RV_1,093.09c saṃ devatrā babhūvathuḥ //	sam devatrā babhūvathuḥ 
SA_GV01_rvh1-10u-2014	RV_1,093.10a agnīṣomāv anena vāṃ yo vāṃ ghṛtena dāśati /	agnīṣomau anena vām yaḥ vām ghṛtena dāśati 
SA_GV01_rvh1-10u-2015	RV_1,093.10c tasmai dīdayatam bṛhat //	tasmai dīdayatam bṛhat 
SA_GV01_rvh1-10u-2016	RV_1,093.11a agnīṣomāv imāni no yuvaṃ havyā jujoṣatam /	agnīṣomau imāni naḥ yuvam havyā jujoṣatam 
SA_GV01_rvh1-10u-2017	RV_1,093.11c ā yātam upa naḥ sacā //	ā yātam upa naḥ sacā 
SA_GV01_rvh1-10u-2018	RV_1,093.12a agnīṣomā pipṛtam arvato na ā pyāyantām usriyā havyasūdaḥ /	agnīṣomā pipṛtam arvataḥ naḥ ā pyāyantām usriyāḥ havyasūdaḥ 
SA_GV01_rvh1-10u-2019	RV_1,093.12c asme balāni maghavatsu dhattaṃ kṛṇutaṃ no adhvaraṃ śruṣṭimantam //	asme balāni maghavatsu dhattam kṛṇutam naḥ adhvaram śruṣṭimantam 
SA_GV01_rvh1-10u-2020	RV_1,094.01a imaṃ stomam arhate jātavedase ratham iva sam mahemā manīṣayā /	imam stomam arhate jātavedase ratham iva sam mahema manīṣayā 
SA_GV01_rvh1-10u-2021	RV_1,094.01c bhadrā hi naḥ pramatir asya saṃsady agne sakhye mā riṣāmā vayaṃ tava //	bhadrā hi naḥ pramatiḥ asya saṃsadi agne sakhye mā riṣāmā vayam tava 
SA_GV01_rvh1-10u-2022	RV_1,094.02a yasmai tvam āyajase sa sādhaty anarvā kṣeti dadhate suvīryam /	yasmai tvam āyajase sa sādhati anarvā kṣeti dadhate su vīryam 
SA_GV01_rvh1-10u-2023	RV_1,094.02c sa tūtāva nainam aśnoty aṃhatir agne sakhye mā riṣāmā vayaṃ tava //	sa tūtāva na enam aśnoti aṃhatiḥ agne sakhye mā riṣāmā vayam tava 
SA_GV01_rvh1-10u-2024	RV_1,094.03a śakema tvā samidhaṃ sādhayā dhiyas tve devā havir adanty āhutam /	śakema tvā samidham sādhaya dhiyaḥ tve devāḥ haviḥ adanti āhutam 
SA_GV01_rvh1-10u-2025	RV_1,094.03c tvam ādityāṃ ā vaha tān hy uśmasy agne sakhye mā riṣāmā vayaṃ tava //	tvam ādityān ā vaha tān hi uśmasi agne sakhye mā riṣāmā vayam tava 
SA_GV01_rvh1-10u-2026	RV_1,094.04a bharāmedhmaṃ kṛṇavāmā havīṃṣi te citayantaḥ parvaṇā-parvaṇā vayam /	bharāma idhmam kṛṇavāma havīṃṣi te citayantaḥ parvaṇā aparvaṇā vayam 
SA_GV01_rvh1-10u-2027	RV_1,094.04c jīvātave prataraṃ sādhayā dhiyo 'gne sakhye mā riṣāmā vayaṃ tava //	jīvātave prataram sādhaya dhiyaḥ gne sakhye mā riṣāmā vayam tava 
SA_GV01_rvh1-10u-2028	RV_1,094.05a viśāṃ gopā asya caranti jantavo dvipac ca yad uta catuṣpad aktubhiḥ /	viśām gopāḥ asya caranti jantavaḥ dvipad ca yat uta catuṣpad aktubhiḥ 
SA_GV01_rvh1-10u-2029	RV_1,094.05c citraḥ praketa uṣaso mahāṃ asy agne sakhye mā riṣāmā vayaṃ tava //	citraḥ praketaḥ uṣasaḥ mahān asi agne sakhye mā riṣāmā vayam tava 
SA_GV01_rvh1-10u-2030	RV_1,094.06a tvam adhvaryur uta hotāsi pūrvyaḥ praśāstā potā januṣā purohitaḥ /	tvam adhvaryuḥ uta hotā asi pūrvyaḥ praśāstā potā januṣā purohitaḥ 
SA_GV01_rvh1-10u-2031	RV_1,094.06c viśvā vidvāṃ ārtvijyā dhīra puṣyasy agne sakhye mā riṣāmā vayaṃ tava //	viśvā vidvān ārtvijyā dhīra puṣyasi agne sakhye mā riṣāmā vayam tava 
SA_GV01_rvh1-10u-2032	RV_1,094.07a yo viśvataḥ supratīkaḥ sadṛṅṅ asi dūre cit san taḷid ivāti rocase /	yaḥ viśvatas su pratīkaḥ sadṛś asi dūre cit san taḷit iva ati rocase 
SA_GV01_rvh1-10u-2033	RV_1,094.07c rātryāś cid andho ati deva paśyasy agne sakhye mā riṣāmā vayaṃ tava //	rātryāḥ cit andhaḥ ati deva paśyasi agne sakhye mā riṣāmā vayam tava 
SA_GV01_rvh1-10u-2034	RV_1,094.08a pūrvo devā bhavatu sunvato ratho 'smākaṃ śaṃso abhy astu dūḍhyaḥ /	pūrvaḥ devāḥ bhavatu sunvataḥ rathaḥ smākam śaṃsaḥ abhī astu dūḍhyaḥ 
SA_GV01_rvh1-10u-2035	RV_1,094.08c tad ā jānītota puṣyatā vaco 'gne sakhye mā riṣāmā vayaṃ tava //	tat ā jānīta uta puṣyatā vacaḥ gne sakhye mā riṣāmā vayam tava 
SA_GV01_rvh1-10u-2036	RV_1,094.09a vadhair duḥśaṃsāṃ apa dūḍhyo jahi dūre vā ye anti vā ke cid atriṇaḥ /	vadhaiḥ duḥśaṃsām apa dūḍhyaḥ jahi dūre vā ye anti vā ke cit atriṇaḥ 
SA_GV01_rvh1-10u-2037	RV_1,094.09c athā yajñāya gṛṇate sugaṃ kṛdhy agne sakhye mā riṣāmā vayaṃ tava //	athā yajñāya gṛṇate sugam kṛdhī agne sakhye mā riṣāmā vayam tava 
SA_GV01_rvh1-10u-2038	RV_1,094.10a yad ayukthā aruṣā rohitā rathe vātajūtā vṛṣabhasyeva te ravaḥ /	yat ayukthāḥ aruṣā rohitā rathe vāta jūtā vṛṣabhasya iva te ravaḥ 
SA_GV01_rvh1-10u-2039	RV_1,094.10c ād invasi vanino dhūmaketunāgne sakhye mā riṣāmā vayaṃ tava //	āt invasi vaninaḥ dhūma ketunā agne sakhye mā riṣāmā vayam tava 
SA_GV01_rvh1-10u-2040	RV_1,094.11a adha svanād uta bibhyuḥ patatriṇo drapsā yat te yavasādo vy asthiran /	adha svanāt uta bibhyuḥ patatriṇaḥ drapsāḥ yat te yavasādaḥ vi asthiran 
SA_GV01_rvh1-10u-2041	RV_1,094.11c sugaṃ tat te tāvakebhyo rathebhyo 'gne sakhye mā riṣāmā vayaṃ tava //	sugam tat te tāvakebhyaḥ rathebhyaḥ gne sakhye mā riṣāmā vayam tava 
SA_GV01_rvh1-10u-2042	RV_1,094.12a ayam mitrasya varuṇasya dhāyase 'vayātām marutāṃ heḷo adbhutaḥ /	ayam mitrasya varuṇasya dhāyase vayātām marutām heḍaḥ adbhutaḥ 
SA_GV01_rvh1-10u-2043	RV_1,094.12c mṛḷā su no bhūtv eṣām manaḥ punar agne sakhye mā riṣāmā vayaṃ tava //	mṛḷā su naḥ bhūtu eṣām manaḥ punar agne sakhye mā riṣāmā vayam tava 
SA_GV01_rvh1-10u-2044	RV_1,094.13a devo devānām asi mitro adbhuto vasur vasūnām asi cārur adhvare /	devaḥ devānām asi mitraḥ adbhutaḥ vasuḥ vasūnām asi cāruḥ adhvare 
SA_GV01_rvh1-10u-2045	RV_1,094.13c śarman syāma tava saprathastame 'gne sakhye mā riṣāmā vayaṃ tava //	śarman syāma tava saprathastame gne sakhye mā riṣāmā vayam tava 
SA_GV01_rvh1-10u-2046	RV_1,094.14a tat te bhadraṃ yat samiddhaḥ sve dame somāhuto jarase mṛḷayattamaḥ /	tat te bhadram yat samiddhaḥ sve dame soma āhutaḥ jarase mṛḍayattamaḥ 
SA_GV01_rvh1-10u-2047	RV_1,094.14c dadhāsi ratnaṃ draviṇaṃ ca dāśuṣe 'gne sakhye mā riṣāmā vayaṃ tava //	dadhāsi ratnam draviṇam ca dāśuṣe gne sakhye mā riṣāmā vayam tava 
SA_GV01_rvh1-10u-2048	RV_1,094.15a yasmai tvaṃ sudraviṇo dadāśo 'nāgāstvam adite sarvatātā /	yasmai tvam su draviṇaḥ dadāśaḥ nāgāstvam adite sarvatātā 
SA_GV01_rvh1-10u-2049	RV_1,094.15c yam bhadreṇa śavasā codayāsi prajāvatā rādhasā te syāma //	yam bhadreṇa śavasā codayāsi prajāvatā rādhasā te syāma 
SA_GV01_rvh1-10u-2050	RV_1,094.16a sa tvam agne saubhagatvasya vidvān asmākam āyuḥ pra tireha deva /	sa tvam agne saubhaga tvasya vidvān asmākam āyuḥ pra tira iha deva 
SA_GV01_rvh1-10u-2051	RV_1,094.16c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2052	RV_1,095.01a dve virūpe carataḥ svarthe anyānyā vatsam upa dhāpayete /	dve virūpe carataḥ su arthe anyā anyā vatsam upa dhāpayete 
SA_GV01_rvh1-10u-2053	RV_1,095.01c harir anyasyām bhavati svadhāvāñ chukro anyasyāṃ dadṛśe suvarcāḥ //	hariḥ anyasyām bhavati svadhāvān śukraḥ anyasyām dadṛśe su varcāḥ 
SA_GV01_rvh1-10u-2054	RV_1,095.02a daśemaṃ tvaṣṭur janayanta garbham atandrāso yuvatayo vibhṛtram /	daśa imam tvaṣṭuḥ janayanta garbham atandrāsaḥ yuvatayaḥ vibhṛtram 
SA_GV01_rvh1-10u-2055	RV_1,095.02c tigmānīkaṃ svayaśasaṃ janeṣu virocamānam pari ṣīṃ nayanti //	tigma anīkam sva yaśasam janeṣu virocamānam pari sīm nayanti 
SA_GV01_rvh1-10u-2056	RV_1,095.03a trīṇi jānā pari bhūṣanty asya samudra ekaṃ divy ekam apsu /	trīṇi jānā pari bhūṣanti asya samudre ekam divi ekam apsu 
SA_GV01_rvh1-10u-2057	RV_1,095.03c pūrvām anu pra diśam pārthivānām ṛtūn praśāsad vi dadhāv anuṣṭhu //	pūrvām anu pra diśam pārthivānām ṛtūn praśāsat vi dadhau anuṣṭhu 
SA_GV01_rvh1-10u-2058	RV_1,095.04a ka imaṃ vo niṇyam ā ciketa vatso mātṝr janayata svadhābhiḥ /	kaḥ imam vaḥ niṇyam ā ciketa vatsaḥ mātṝḥ janayata svadhābhiḥ 
SA_GV01_rvh1-10u-2059	RV_1,095.04c bahvīnāṃ garbho apasām upasthān mahān kavir niś carati svadhāvān //	bahvīnām garbhaḥ apasām upasthāt mahān kaviḥ niḥ carati svadhāvān 
SA_GV01_rvh1-10u-2060	RV_1,095.05a āviṣṭyo vardhate cārur āsu jihmānām ūrdhvaḥ svayaśā upasthe /	āviṣṭyaḥ vardhate cāruḥ āsu jihmānām ūrdhvaḥ sva yaśāḥ upasthe 
SA_GV01_rvh1-10u-2061	RV_1,095.05c ubhe tvaṣṭur bibhyatur jāyamānāt pratīcī siṃham prati joṣayete //	ubhe tvaṣṭuḥ bibhyatuḥ jāyamānāt pratīcī siṃham prati joṣayete 
SA_GV01_rvh1-10u-2062	RV_1,095.06a ubhe bhadre joṣayete na mene gāvo na vāśrā upa tasthur evaiḥ /	ubhe bhadre joṣayete na mene gāvaḥ na vāśrāḥ upa tasthuḥ evaiḥ 
SA_GV01_rvh1-10u-2063	RV_1,095.06c sa dakṣāṇāṃ dakṣapatir babhūvāñjanti yaṃ dakṣiṇato havirbhiḥ //	sa dakṣāṇām dakṣa patiḥ babhūva añjanti yam dakṣiṇatas havirbhiḥ 
SA_GV01_rvh1-10u-2064	RV_1,095.07a ud yaṃyamīti saviteva bāhū ubhe sicau yatate bhīma ṛñjan /	ud yaṃyamīti savitā iva bāhū ubhe sicau yatate bhīmaḥ ṛñjan 
SA_GV01_rvh1-10u-2065	RV_1,095.07c uc chukram atkam ajate simasmān navā mātṛbhyo vasanā jahāti //	ud śukram atkam ajate simasmāt navā mātṛbhyaḥ vasanā jahāti 
SA_GV01_rvh1-10u-2066	RV_1,095.08a tveṣaṃ rūpaṃ kṛṇuta uttaraṃ yat sampṛñcānaḥ sadane gobhir adbhiḥ /	tveṣam rūpam kṛṇute uttaram yat sampṛñcānaḥ sadane gobhiḥ adbhiḥ 
SA_GV01_rvh1-10u-2067	RV_1,095.08c kavir budhnam pari marmṛjyate dhīḥ sā devatātā samitir babhūva //	kaviḥ budhnam pari marmṛjyate dhīḥ sā devatātā samitiḥ babhūva 
SA_GV01_rvh1-10u-2068	RV_1,095.09a uru te jrayaḥ pary eti budhnaṃ virocamānam mahiṣasya dhāma /	uru te jrayaḥ pari eti budhnam virocamānam mahiṣasya dhāma 
SA_GV01_rvh1-10u-2069	RV_1,095.09c viśvebhir agne svayaśobhir iddho 'dabdhebhiḥ pāyubhiḥ pāhy asmān //	viśvebhiḥ agne sva yaśobhiḥ iddhaḥ dabdhebhiḥ pāyubhiḥ pāhi asmān 
SA_GV01_rvh1-10u-2070	RV_1,095.10a dhanvan srotaḥ kṛṇute gātum ūrmiṃ śukrair ūrmibhir abhi nakṣati kṣām /	dhanvan srotaḥ kṛṇute gātum ūrmim śukraiḥ ūrmibhiḥ abhi nakṣati kṣām 
SA_GV01_rvh1-10u-2071	RV_1,095.10c viśvā sanāni jaṭhareṣu dhatte 'ntar navāsu carati prasūṣu //	viśvā sanāni jaṭhareṣu dhatte ntar navāsu carati prasūṣu 
SA_GV01_rvh1-10u-2072	RV_1,095.11a evā no agne samidhā vṛdhāno revat pāvaka śravase vi bhāhi /	eva naḥ agne samidhā vṛdhānaḥ revat pāvaka śravase vi bhāhi 
SA_GV01_rvh1-10u-2073	RV_1,095.11c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2074	RV_1,096.01a sa pratnathā sahasā jāyamānaḥ sadyaḥ kāvyāni baḷ adhatta viśvā /	sa pratnathā sahasā jāyamānaḥ sadyas kāvyāni baḷ adhatta viśvā 
SA_GV01_rvh1-10u-2075	RV_1,096.01c āpaś ca mitraṃ dhiṣaṇā ca sādhan devā agniṃ dhārayan draviṇodām //	āpaḥ ca mitram dhiṣaṇā ca sādhan devāḥ agnim dhārayan draviṇaḥ dām 
SA_GV01_rvh1-10u-2076	RV_1,096.02a sa pūrvayā nividā kavyatāyor imāḥ prajā ajanayan manūnām /	sa pūrvayā nividā kavya tā āyoḥ imāḥ prajāḥ ajanayat manūnām 
SA_GV01_rvh1-10u-2077	RV_1,096.02c vivasvatā cakṣasā dyām apaś ca devā agniṃ dhārayan draviṇodām //	vivasvatā cakṣasā dyām apaḥ ca devāḥ agnim dhārayan draviṇaḥ dām 
SA_GV01_rvh1-10u-2078	RV_1,096.03a tam īḷata prathamaṃ yajñasādhaṃ viśa ārīr āhutam ṛñjasānam /	tam īḍata prathamam yajñasādham viśaḥ ārīḥ āhutam ṛñjasānam 
SA_GV01_rvh1-10u-2079	RV_1,096.03c ūrjaḥ putram bharataṃ sṛpradānuṃ devā agniṃ dhārayan draviṇodām //	ūrjaḥ putram bharatam sṛpra dānum devāḥ agnim dhārayan draviṇaḥ dām 
SA_GV01_rvh1-10u-2080	RV_1,096.04a sa mātariśvā puruvārapuṣṭir vidad gātuṃ tanayāya svarvit /	sa mātariśvā puru vāra puṣṭiḥ vidat gātum tanayāya svar vid 
SA_GV01_rvh1-10u-2081	RV_1,096.04c viśāṃ gopā janitā rodasyor devā agniṃ dhārayan draviṇodām //	viśām gopāḥ janitā rodasyoḥ devāḥ agnim dhārayan draviṇaḥ dām 
SA_GV01_rvh1-10u-2082	RV_1,096.05a naktoṣāsā varṇam āmemyāne dhāpayete śiśum ekaṃ samīcī /	nakta uṣāsā varṇam āmemyāne dhāpayete śiśum ekam samīcī 
SA_GV01_rvh1-10u-2083	RV_1,096.05c dyāvākṣāmā rukmo antar vi bhāti devā agniṃ dhārayan draviṇodām //	dyāvākṣāmā rukmaḥ antar vi bhāti devāḥ agnim dhārayan draviṇaḥ dām 
SA_GV01_rvh1-10u-2084	RV_1,096.06a rāyo budhnaḥ saṃgamano vasūnāṃ yajñasya ketur manmasādhano veḥ /	rāyaḥ budhnaḥ saṃgamanaḥ vasūnām yajñasya ketuḥ manma sādhanaḥ veḥ 
SA_GV01_rvh1-10u-2085	RV_1,096.06c amṛtatvaṃ rakṣamāṇāsa enaṃ devā agniṃ dhārayan draviṇodām //	amṛta tvam rakṣamāṇāsaḥ enam devāḥ agnim dhārayan draviṇaḥ dām 
SA_GV01_rvh1-10u-2086	RV_1,096.07a nū ca purā ca sadanaṃ rayīṇāṃ jātasya ca jāyamānasya ca kṣām /	nu ca purā ca sadanam rayīṇām jātasya ca jāyamānasya ca kṣām 
SA_GV01_rvh1-10u-2087	RV_1,096.07c sataś ca gopām bhavataś ca bhūrer devā agniṃ dhārayan draviṇodām //	sataḥ ca gopām bhavataḥ ca bhūreḥ devāḥ agnim dhārayan draviṇaḥ dām 
SA_GV01_rvh1-10u-2088	RV_1,096.08a draviṇodā draviṇasas turasya draviṇodāḥ sanarasya pra yaṃsat /	draviṇaḥ dāḥ draviṇasaḥ turasya draviṇaḥ dāḥ sa narasya pra yaṃsat 
SA_GV01_rvh1-10u-2089	RV_1,096.08c draviṇodā vīravatīm iṣaṃ no draviṇodā rāsate dīrgham āyuḥ //	draviṇaḥ dāḥ vīravatīm iṣam naḥ draviṇaḥ dāḥ rāsate dīrgham āyuḥ 
SA_GV01_rvh1-10u-2090	RV_1,096.09a evā no agne samidhā vṛdhāno revat pāvaka śravase vi bhāhi /	eva naḥ agne samidhā vṛdhānaḥ revat pāvaka śravase vi bhāhi 
SA_GV01_rvh1-10u-2091	RV_1,096.09c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2092	RV_1,097.01a apa naḥ śośucad agham agne śuśugdhy ā rayim /	apa naḥ śośucat agham agne śuśugdhi ā rayim 
SA_GV01_rvh1-10u-2093	RV_1,097.01c apa naḥ śośucad agham //	apa naḥ śośucat agham 
SA_GV01_rvh1-10u-2094	RV_1,097.02a sukṣetriyā sugātuyā vasūyā ca yajāmahe /	sukṣetriyā sugātuyā vasūyā ca yajāmahe 
SA_GV01_rvh1-10u-2095	RV_1,097.02c apa naḥ śośucad agham //	apa naḥ śośucat agham 
SA_GV01_rvh1-10u-2096	RV_1,097.03a pra yad bhandiṣṭha eṣām prāsmākāsaś ca sūrayaḥ /	pra yat bhandiṣṭhaḥ eṣām pra asmākāsaḥ ca sūrayaḥ 
SA_GV01_rvh1-10u-2097	RV_1,097.03c apa naḥ śośucad agham //	apa naḥ śośucat agham 
SA_GV01_rvh1-10u-2098	RV_1,097.04a pra yat te agne sūrayo jāyemahi pra te vayam /	pra yat te agne sūrayaḥ jāyemahi pra te vayam 
SA_GV01_rvh1-10u-2099	RV_1,097.04c apa naḥ śośucad agham //	apa naḥ śośucat agham 
SA_GV01_rvh1-10u-2100	RV_1,097.05a pra yad agneḥ sahasvato viśvato yanti bhānavaḥ /	pra yat agneḥ sahasvataḥ viśvatas yanti bhānavaḥ 
SA_GV01_rvh1-10u-2101	RV_1,097.05c apa naḥ śośucad agham //	apa naḥ śośucat agham 
SA_GV01_rvh1-10u-2102	RV_1,097.06a tvaṃ hi viśvatomukha viśvataḥ paribhūr asi /	tvam hi viśvatomukha viśvatas paribhūḥ asi 
SA_GV01_rvh1-10u-2103	RV_1,097.06c apa naḥ śośucad agham //	apa naḥ śośucat agham 
SA_GV01_rvh1-10u-2104	RV_1,097.07a dviṣo no viśvatomukhāti nāveva pāraya /	dviṣaḥ naḥ viśvatomukha ati nāvā iva pāraya 
SA_GV01_rvh1-10u-2105	RV_1,097.07c apa naḥ śośucad agham //	apa naḥ śośucat agham 
SA_GV01_rvh1-10u-2106	RV_1,097.08a sa naḥ sindhum iva nāvayāti parṣā svastaye /	sa naḥ sindhum iva nāvayāti parṣā svastaye 
SA_GV01_rvh1-10u-2107	RV_1,097.08c apa naḥ śośucad agham //	apa naḥ śośucat agham 
SA_GV01_rvh1-10u-2108	RV_1,098.01a vaiśvānarasya sumatau syāma rājā hi kam bhuvanānām abhiśrīḥ /	vaiśvānarasya sumatau syāma rājā hi kam bhuvanānām abhiśrīḥ 
SA_GV01_rvh1-10u-2109	RV_1,098.01c ito jāto viśvam idaṃ vi caṣṭe vaiśvānaro yatate sūryeṇa //	itas jātaḥ viśvam idam vi caṣṭe vaiśvānaraḥ yatate sūryeṇa 
SA_GV01_rvh1-10u-2110	RV_1,098.02a pṛṣṭo divi pṛṣṭo agniḥ pṛthivyām pṛṣṭo viśvā oṣadhīr ā viveśa /	pṛṣṭaḥ divi pṛṣṭaḥ agniḥ pṛthivyām pṛṣṭaḥ viśvāḥ oṣadhīḥ ā viveśa 
SA_GV01_rvh1-10u-2111	RV_1,098.02c vaiśvānaraḥ sahasā pṛṣṭo agniḥ sa no divā sa riṣaḥ pātu naktam //	vaiśvānaraḥ sahasā pṛṣṭaḥ agniḥ sa naḥ divā sa riṣaḥ pātu naktam 
SA_GV01_rvh1-10u-2112	RV_1,098.03a vaiśvānara tava tat satyam astv asmān rāyo maghavānaḥ sacantām /	vaiśvānara tava tat satyam astu asmān rāyaḥ maghavānaḥ sacantām 
SA_GV01_rvh1-10u-2113	RV_1,098.03c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2114	RV_1,099.01a jātavedase sunavāma somam arātīyato ni dahāti vedaḥ /	jātavedase sunavāma somam arātīyataḥ ni dahāti vedaḥ 
SA_GV01_rvh1-10u-2115	RV_1,099.01c sa naḥ parṣad ati durgāṇi viśvā nāveva sindhuṃ duritāty agniḥ //	sa naḥ parṣat ati durgāṇi viśvā nāvā iva sindhum duritā ati agniḥ 
SA_GV01_rvh1-10u-2116	RV_1,100.01a sa yo vṛṣā vṛṣṇyebhiḥ samokā maho divaḥ pṛthivyāś ca samrāṭ /	sa yaḥ vṛṣā vṛṣṇyebhiḥ samokāḥ mahaḥ divaḥ pṛthivyāḥ ca samrāj 
SA_GV01_rvh1-10u-2117	RV_1,100.01c satīnasatvā havyo bhareṣu marutvān no bhavatv indra ūtī //	satīna satvā havyaḥ bhareṣu marutvān naḥ bhavatu indraḥ ūtī 
SA_GV01_rvh1-10u-2118	RV_1,100.02a yasyānāptaḥ sūryasyeva yāmo bhare-bhare vṛtrahā śuṣmo asti /	yasya an āptaḥ sūryasya iva yāmaḥ bharebhare vṛtra hā śuṣmaḥ asti 
SA_GV01_rvh1-10u-2119	RV_1,100.02c vṛṣantamaḥ sakhibhiḥ svebhir evair marutvān no bhavatv indra ūtī //	vṛṣantamaḥ sakhibhiḥ svebhiḥ evaiḥ marutvān naḥ bhavatu indraḥ ūtī 
SA_GV01_rvh1-10u-2120	RV_1,100.03a divo na yasya retaso dughānāḥ panthāso yanti śavasāparītāḥ /	divaḥ na yasya retasaḥ dughānāḥ panthāsaḥ yanti śavasā a parītāḥ 
SA_GV01_rvh1-10u-2121	RV_1,100.03c taraddveṣāḥ sāsahiḥ pauṃsyebhir marutvān no bhavatv indra ūtī //	tarat dveṣāḥ sāsahiḥ pauṃsyebhiḥ marutvān naḥ bhavatu indraḥ ūtī 
SA_GV01_rvh1-10u-2122	RV_1,100.04a so aṅgirobhir aṅgirastamo bhūd vṛṣā vṛṣabhiḥ sakhibhiḥ sakhā san /	saḥ aṅgirobhiḥ aṅgirastamaḥ bhūt vṛṣā vṛṣabhiḥ sakhibhiḥ sakhā san 
SA_GV01_rvh1-10u-2123	RV_1,100.04c ṛgmibhir ṛgmī gātubhir jyeṣṭho marutvān no bhavatv indra ūtī //	ṛgmibhiḥ ṛgmī gātubhiḥ jyeṣṭhaḥ marutvān naḥ bhavatu indraḥ ūtī 
SA_GV01_rvh1-10u-2124	RV_1,100.05a sa sūnubhir na rudrebhir ṛbhvā nṛṣāhye sāsahvāṃ amitrān /	sa sūnubhiḥ na rudrebhiḥ ṛbhvā nṛṣāhye sāsahvān amitrān 
SA_GV01_rvh1-10u-2125	RV_1,100.05c sanīḷebhiḥ śravasyāni tūrvan marutvān no bhavatv indra ūtī //	sanīḷebhiḥ śravasyāni tūrvan marutvān naḥ bhavatu indraḥ ūtī 
SA_GV01_rvh1-10u-2126	RV_1,100.06a sa manyumīḥ samadanasya kartāsmākebhir nṛbhiḥ sūryaṃ sanat /	sa manyumīḥ samadanasya kartā asmākebhiḥ nṛbhiḥ sūryam sanat 
SA_GV01_rvh1-10u-2127	RV_1,100.06c asminn ahan satpatiḥ puruhūto marutvān no bhavatv indra ūtī //	asmin ahan satpatiḥ puru hūtaḥ marutvān naḥ bhavatu indraḥ ūtī 
SA_GV01_rvh1-10u-2128	RV_1,100.07a tam ūtayo raṇayañ chūrasātau taṃ kṣemasya kṣitayaḥ kṛṇvata trām /	tam ūtayaḥ raṇayam śūrasātau tam kṣemasya kṣitayaḥ kṛṇvata trām 
SA_GV01_rvh1-10u-2129	RV_1,100.07c sa viśvasya karuṇasyeśa eko marutvān no bhavatv indra ūtī //	sa viśvasya karuṇasya īśe ekaḥ marutvān naḥ bhavatu indraḥ ūtī 
SA_GV01_rvh1-10u-2130	RV_1,100.08a tam apsanta śavasa utsaveṣu naro naram avase taṃ dhanāya /	tam śavasaḥ utsaveṣu naraḥ naram avase tam dhanāya 
SA_GV01_rvh1-10u-2131	RV_1,100.08c so andhe cit tamasi jyotir vidan marutvān no bhavatv indra ūtī //	saḥ andhe cit tamasi jyotiḥ vidat marutvān naḥ bhavatu indraḥ ūtī 
SA_GV01_rvh1-10u-2132	RV_1,100.09a sa savyena yamati vrādhataś cit sa dakṣiṇe saṃgṛbhītā kṛtāni /	sa savyena yamati vrādhataḥ cit sa dakṣiṇe saṃgṛbhītā kṛtāni 
SA_GV01_rvh1-10u-2133	RV_1,100.09c sa kīriṇā cit sanitā dhanāni marutvān no bhavatv indra ūtī //	sa kīriṇā cit sanitā dhanāni marutvān naḥ bhavatu indraḥ ūtī 
SA_GV01_rvh1-10u-2134	RV_1,100.10a sa grāmebhiḥ sanitā sa rathebhir vide viśvābhiḥ kṛṣṭibhir nv adya /	sa grāmebhiḥ sanitā sa rathebhiḥ vide viśvābhiḥ kṛṣṭibhiḥ nu adya 
SA_GV01_rvh1-10u-2135	RV_1,100.10c sa pauṃsyebhir abhibhūr aśastīr marutvān no bhavatv indra ūtī //	sa pauṃsyebhiḥ abhibhūḥ aśastīḥ marutvān naḥ bhavatu indraḥ ūtī 
SA_GV01_rvh1-10u-2136	RV_1,100.11a sa jāmibhir yat samajāti mīḷhe 'jāmibhir vā puruhūta evaiḥ /	sa jāmibhiḥ yat samajāti mīḷhe jāmibhiḥ vā puruhūtaḥ evaiḥ 
SA_GV01_rvh1-10u-2137	RV_1,100.11c apāṃ tokasya tanayasya jeṣe marutvān no bhavatv indra ūtī //	apām tokasya tanayasya jeṣe marutvān naḥ bhavatu indraḥ ūtī 
SA_GV01_rvh1-10u-2138	RV_1,100.12a sa vajrabhṛd dasyuhā bhīma ugraḥ sahasracetāḥ śatanītha ṛbhvā /	sa vajrabhṛt dasyu hā bhīmaḥ ugraḥ sahasra cetāḥ śata nīthaḥ ṛbhvā 
SA_GV01_rvh1-10u-2139	RV_1,100.12c camrīṣo na śavasā pāñcajanyo marutvān no bhavatv indra ūtī //	camrīṣaḥ na śavasā pāñcajanyaḥ marutvān naḥ bhavatu indraḥ ūtī 
SA_GV01_rvh1-10u-2140	RV_1,100.13a tasya vajraḥ krandati smat svarṣā divo na tveṣo ravathaḥ śimīvān /	tasya vajraḥ krandati smat svarṣāḥ divaḥ na tveṣaḥ ravathaḥ śimīvān 
SA_GV01_rvh1-10u-2141	RV_1,100.13c taṃ sacante sanayas taṃ dhanāni marutvān no bhavatv indra ūtī //	tam sacante sanayaḥ tam dhanāni marutvān naḥ bhavatu indraḥ ūtī 
SA_GV01_rvh1-10u-2142	RV_1,100.14a yasyājasraṃ śavasā mānam uktham paribhujad rodasī viśvataḥ sīm /	yasya ajasram śavasā mānam uktham paribhujat rodasī viśvatas sīm 
SA_GV01_rvh1-10u-2143	RV_1,100.14c sa pāriṣat kratubhir mandasāno marutvān no bhavatv indra ūtī //	sa pāriṣat kratubhiḥ mandasānaḥ marutvān naḥ bhavatu indraḥ ūtī 
SA_GV01_rvh1-10u-2144	RV_1,100.15a na yasya devā devatā na martā āpaś cana śavaso antam āpuḥ /	na yasya devāḥ devatā na martāḥ āpaḥ cana śavasaḥ antam āpuḥ 
SA_GV01_rvh1-10u-2145	RV_1,100.15c sa prarikvā tvakṣasā kṣmo divaś ca marutvān no bhavatv indra ūtī //	sa prarikvā tvakṣasā kṣmaḥ divaḥ ca marutvān naḥ bhavatu indraḥ ūtī 
SA_GV01_rvh1-10u-2146	RV_1,100.16a rohic chyāvā sumadaṃśur lalāmīr dyukṣā rāya ṛjrāśvasya /	rohit śyāvā sumat aṃśuḥ lalāmīḥ dyukṣā rāye ṛjrāśvasya 
SA_GV01_rvh1-10u-2147	RV_1,100.16c vṛṣaṇvantam bibhratī dhūrṣu ratham mandrā ciketa nāhuṣīṣu vikṣu //	vṛṣaṇvantam bibhratī dhūrṣu ratham mandrā ciketa nāhuṣīṣu vikṣu 
SA_GV01_rvh1-10u-2148	RV_1,100.17a etat tyat ta indra vṛṣṇa ukthaṃ vārṣāgirā abhi gṛṇanti rādhaḥ /	etat tyad te indra vṛṣṇe uktham vārṣāgirāḥ abhi gṛṇanti rādhaḥ 
SA_GV01_rvh1-10u-2149	RV_1,100.17c ṛjrāśvaḥ praṣṭibhir ambarīṣaḥ sahadevo bhayamānaḥ surādhāḥ //	ṛjrāśvaḥ praṣṭibhiḥ ambarīṣaḥ sahadevaḥ bhayamānaḥ surādhāḥ 
SA_GV01_rvh1-10u-2150	RV_1,100.18a dasyūñ chimyūṃś ca puruhūta evair hatvā pṛthivyāṃ śarvā ni barhīt /	dasyūm śimyūn ca puruhūtaḥ evaiḥ hatvā pṛthivyām śarvā ni barhīt 
SA_GV01_rvh1-10u-2151	RV_1,100.18c sanat kṣetraṃ sakhibhiḥ śvitnyebhiḥ sanat sūryaṃ sanad apaḥ suvajraḥ //	sanat kṣetram sakhibhiḥ śvitnyebhiḥ sanat sūryam sanat apaḥ su vajraḥ 
SA_GV01_rvh1-10u-2152	RV_1,100.19a viśvāhendro adhivaktā no astv aparihvṛtāḥ sanuyāma vājam /	viśvāhā indraḥ adhivaktā naḥ astu aparihvṛtāḥ sanuyāma vājam 
SA_GV01_rvh1-10u-2153	RV_1,100.19c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2154	RV_1,101.01a pra mandine pitumad arcatā vaco yaḥ kṛṣṇagarbhā nirahann ṛjiśvanā /	pra mandine pitumat arcata vacaḥ yaḥ kṛṣṇa garbhā nirahan ṛjiśvanā 
SA_GV01_rvh1-10u-2155	RV_1,101.01c avasyavo vṛṣaṇaṃ vajradakṣiṇam marutvantaṃ sakhyāya havāmahe //	avasyavaḥ vṛṣaṇam vajra dakṣiṇam marutvantam sakhyāya havāmahe 
SA_GV01_rvh1-10u-2156	RV_1,101.02a yo vyaṃsaṃ jāhṛṣāṇena manyunā yaḥ śambaraṃ yo ahan piprum avratam /	yaḥ vyaṃsam jāhṛṣāṇena manyunā yaḥ śambaram yaḥ ahan piprum avratam 
SA_GV01_rvh1-10u-2157	RV_1,101.02c indro yaḥ śuṣṇam aśuṣaṃ ny āvṛṇaṅ marutvantaṃ sakhyāya havāmahe //	indraḥ yaḥ śuṣṇam aśuṣam ni āvṛṇak marutvantam sakhyāya havāmahe 
SA_GV01_rvh1-10u-2158	RV_1,101.03a yasya dyāvāpṛthivī pauṃsyam mahad yasya vrate varuṇo yasya sūryaḥ /	yasya dyāvāpṛthivī pauṃsyam mahat yasya vrate varuṇaḥ yasya sūryaḥ 
SA_GV01_rvh1-10u-2159	RV_1,101.03c yasyendrasya sindhavaḥ saścati vratam marutvantaṃ sakhyāya havāmahe //	yasya indrasya sindhavaḥ saścati vratam marutvantam sakhyāya havāmahe 
SA_GV01_rvh1-10u-2160	RV_1,101.04a yo aśvānāṃ yo gavāṃ gopatir vaśī ya āritaḥ karmaṇi-karmaṇi sthiraḥ /	yaḥ aśvānām yaḥ gavām gopatiḥ vaśī yaḥ āritaḥ karmaṇi karmaṇi sthiraḥ 
SA_GV01_rvh1-10u-2161	RV_1,101.04c vīḷoś cid indro yo asunvato vadho marutvantaṃ sakhyāya havāmahe //	vīḍoḥ cit indraḥ yaḥ a sunvataḥ vadhaḥ marutvantam sakhyāya havāmahe 
SA_GV01_rvh1-10u-2162	RV_1,101.05a yo viśvasya jagataḥ prāṇatas patir yo brahmaṇe prathamo gā avindat /	yaḥ viśvasya jagataḥ prāṇataḥ patiḥ yaḥ brahmaṇe prathamaḥ gāḥ avindat 
SA_GV01_rvh1-10u-2163	RV_1,101.05c indro yo dasyūṃr adharāṃ avātiran marutvantaṃ sakhyāya havāmahe //	indraḥ yaḥ dasyūṃr adharān avātirat marutvantam sakhyāya havāmahe 
SA_GV01_rvh1-10u-2164	RV_1,101.06a yaḥ śūrebhir havyo yaś ca bhīrubhir yo dhāvadbhir hūyate yaś ca jigyubhiḥ /	yaḥ śūrebhiḥ havyaḥ yaḥ ca bhīrubhiḥ yaḥ dhāvadbhiḥ hūyate yaḥ ca jigyubhiḥ 
SA_GV01_rvh1-10u-2165	RV_1,101.06c indraṃ yaṃ viśvā bhuvanābhi saṃdadhur marutvantaṃ sakhyāya havāmahe //	indram yam viśvā bhuvanā abhi saṃdadhuḥ marutvantam sakhyāya havāmahe 
SA_GV01_rvh1-10u-2166	RV_1,101.07a rudrāṇām eti pradiśā vicakṣaṇo rudrebhir yoṣā tanute pṛthu jrayaḥ /	rudrāṇām eti pradiśā vicakṣaṇaḥ rudrebhiḥ yoṣā tanute pṛthu jrayaḥ 
SA_GV01_rvh1-10u-2167	RV_1,101.07c indram manīṣā abhy arcati śrutam marutvantaṃ sakhyāya havāmahe //	indram manīṣāḥ abhī arcati śrutam marutvantam sakhyāya havāmahe 
SA_GV01_rvh1-10u-2168	RV_1,101.08a yad vā marutvaḥ parame sadhasthe yad vāvame vṛjane mādayāse /	yat vā marutvas parame sadhasthe yat vā avame vṛjane mādayāse 
SA_GV01_rvh1-10u-2169	RV_1,101.08c ata ā yāhy adhvaraṃ no acchā tvāyā haviś cakṛmā satyarādhaḥ //	atas ā yāhi adhvaram naḥ acchā tvāyā haviḥ cakṛma satya rādhaḥ 
SA_GV01_rvh1-10u-2170	RV_1,101.09a tvāyendra somaṃ suṣumā sudakṣa tvāyā haviś cakṛmā brahmavāhaḥ /	tvāyā indra somam suṣuma su dakṣa tvāyā haviḥ cakṛma brahma vāhaḥ 
SA_GV01_rvh1-10u-2171	RV_1,101.09c adhā niyutvaḥ sagaṇo marudbhir asmin yajñe barhiṣi mādayasva //	adhā niyutvas sa gaṇaḥ marudbhiḥ asmin yajñe barhiṣi mādayasva 
SA_GV01_rvh1-10u-2172	RV_1,101.10a mādayasva haribhir ye ta indra vi ṣyasva śipre vi sṛjasva dhene /	mādayasva haribhiḥ ye te indra vi syasva śipre vi sṛjasva dhene 
SA_GV01_rvh1-10u-2173	RV_1,101.10c ā tvā suśipra harayo vahantūśan havyāni prati no juṣasva //	ā tvā su śipra harayaḥ vahantu uśan havyāni prati naḥ juṣasva 
SA_GV01_rvh1-10u-2174	RV_1,101.11a marutstotrasya vṛjanasya gopā vayam indreṇa sanuyāma vājam /	marutstotrasya vṛjanasya gopāḥ vayam indreṇa sanuyāma vājam 
SA_GV01_rvh1-10u-2175	RV_1,101.11c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2176	RV_1,102.01a imāṃ te dhiyam pra bhare maho mahīm asya stotre dhiṣaṇā yat ta ānaje /	imām te dhiyam pra bhare mahaḥ mahīm asya stotre dhiṣaṇā yat te ānaje 
SA_GV01_rvh1-10u-2177	RV_1,102.01c tam utsave ca prasave ca sāsahim indraṃ devāsaḥ śavasāmadann anu //	tam utsave ca prasave ca sāsahim indram devāsaḥ śavasā amadan anu 
SA_GV01_rvh1-10u-2178	RV_1,102.02a asya śravo nadyaḥ sapta bibhrati dyāvākṣāmā pṛthivī darśataṃ vapuḥ /	asya śravaḥ nadyaḥ sapta bibhrati dyāvākṣāmā pṛthivī darśatam vapuḥ 
SA_GV01_rvh1-10u-2179	RV_1,102.02c asme sūryācandramasābhicakṣe śraddhe kam indra carato vitarturam //	asme sūryācandramasā abhicakṣe śraddhe kam indra carataḥ vitarturam 
SA_GV01_rvh1-10u-2180	RV_1,102.03a taṃ smā ratham maghavan prāva sātaye jaitraṃ yaṃ te anumadāma saṃgame /	tam smā ratham maghavan prāva sātaye jaitram yam te anumadāma saṃgame 
SA_GV01_rvh1-10u-2181	RV_1,102.03c ājā na indra manasā puruṣṭuta tvāyadbhyo maghavañ charma yaccha naḥ //	ājā naḥ indra manasā puruṣṭuta tvāyadbhyaḥ maghavan śarma yaccha naḥ 
SA_GV01_rvh1-10u-2182	RV_1,102.04a vayaṃ jayema tvayā yujā vṛtam asmākam aṃśam ud avā bhare-bhare /	vayam jayema tvayā yujā vṛtam asmākam aṃśam ud ava bharebhare 
SA_GV01_rvh1-10u-2183	RV_1,102.04c asmabhyam indra varivaḥ sugaṃ kṛdhi pra śatrūṇām maghavan vṛṣṇyā ruja //	asmabhyam indra varivaḥ su gam kṛdhi pra śatrūṇām maghavan vṛṣṇyā ruja 
SA_GV01_rvh1-10u-2184	RV_1,102.05a nānā hi tvā havamānā janā ime dhanānāṃ dhartar avasā vipanyavaḥ /	nānā hi tvā havamānāḥ janāḥ ime dhanānām dhartar avasā vipanyavaḥ 
SA_GV01_rvh1-10u-2185	RV_1,102.05c asmākaṃ smā ratham ā tiṣṭha sātaye jaitraṃ hīndra nibhṛtam manas tava //	asmākam smā ratham ā tiṣṭha sātaye jaitram hi indra nibhṛtam manaḥ tava 
SA_GV01_rvh1-10u-2186	RV_1,102.06a gojitā bāhū amitakratuḥ simaḥ karman-karmañ chatamūtiḥ khajaṅkaraḥ /	go jitā bāhū amita kratuḥ simaḥ karman karmam śatamūtiḥ khajaṅkaraḥ 
SA_GV01_rvh1-10u-2187	RV_1,102.06c akalpa indraḥ pratimānam ojasāthā janā vi hvayante siṣāsavaḥ //	akalpaḥ indraḥ pratimānam ojasā athā janāḥ vi hvayante siṣāsavaḥ 
SA_GV01_rvh1-10u-2188	RV_1,102.07a ut te śatān maghavann uc ca bhūyasa ut sahasrād ririce kṛṣṭiṣu śravaḥ /	ud te śatāt maghavan ud ca bhūyasaḥ ud sahasrāt ririce kṛṣṭiṣu śravaḥ 
SA_GV01_rvh1-10u-2189	RV_1,102.07c amātraṃ tvā dhiṣaṇā titviṣe mahy adhā vṛtrāṇi jighnase purandara //	amātram tvā dhiṣaṇā titviṣe mahī adhā vṛtrāṇi jighnase purandara 
SA_GV01_rvh1-10u-2190	RV_1,102.08a triviṣṭidhātu pratimānam ojasas tisro bhūmīr nṛpate trīṇi rocanā /	triviṣṭi dhātu pratimānam ojasaḥ tisraḥ bhūmīḥ nṛpate trīṇi rocanā 
SA_GV01_rvh1-10u-2191	RV_1,102.08c atīdaṃ viśvam bhuvanaṃ vavakṣithāśatrur indra januṣā sanād asi //	ati idam viśvam bhuvanam vavakṣitha a śatruḥ indra januṣā sanāt asi 
SA_GV01_rvh1-10u-2192	RV_1,102.09a tvāṃ deveṣu prathamaṃ havāmahe tvam babhūtha pṛtanāsu sāsahiḥ /	tvām deveṣu prathamam havāmahe tvam babhūtha pṛtanāsu sāsahiḥ 
SA_GV01_rvh1-10u-2193	RV_1,102.09c semaṃ naḥ kārum upamanyum udbhidam indraḥ kṛṇotu prasave ratham puraḥ //	sa imam naḥ kārum upamanyum udbhidam indraḥ kṛṇotu prasave ratham puras 
SA_GV01_rvh1-10u-2194	RV_1,102.10a tvaṃ jigetha na dhanā rurodhithārbheṣv ājā maghavan mahatsu ca /	tvam jigetha na dhanā rurodhitha arbheṣu ājā maghavan mahatsu ca 
SA_GV01_rvh1-10u-2195	RV_1,102.10c tvām ugram avase saṃ śiśīmasy athā na indra havaneṣu codaya //	tvām ugram avase sam śiśīmasi athā naḥ indra havaneṣu codaya 
SA_GV01_rvh1-10u-2196	RV_1,102.11a viśvāhendro adhivaktā no astv aparihvṛtāḥ sanuyāma vājam /	viśvāhā indraḥ adhivaktā naḥ astu aparihvṛtāḥ sanuyāma vājam 
SA_GV01_rvh1-10u-2197	RV_1,102.11c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2198	RV_1,103.01a tat ta indriyam paramam parācair adhārayanta kavayaḥ puredam /	tat te indriyam paramam parācais adhārayanta kavayaḥ purā idam 
SA_GV01_rvh1-10u-2199	RV_1,103.01c kṣamedam anyad divy anyad asya sam ī pṛcyate samaneva ketuḥ //	kṣamā idam anyat divi anyat asya sam ī pṛcyate samanā iva ketuḥ 
SA_GV01_rvh1-10u-2200	RV_1,103.02a sa dhārayat pṛthivīm paprathac ca vajreṇa hatvā nir apaḥ sasarja /	sa dhārayat pṛthivīm paprathat ca vajreṇa hatvā niḥ apaḥ sasarja 
SA_GV01_rvh1-10u-2201	RV_1,103.02c ahann ahim abhinad rauhiṇaṃ vy ahan vyaṃsam maghavā śacībhiḥ //	ahan ahim abhinat rauhiṇam vi ahan vyaṃsam maghavā śacībhiḥ 
SA_GV01_rvh1-10u-2202	RV_1,103.03a sa jātūbharmā śraddadhāna ojaḥ puro vibhindann acarad vi dāsīḥ /	sa jātūbharmā śraddadhānaḥ ojaḥ puras vibhindan acarat vi dāsīḥ 
SA_GV01_rvh1-10u-2203	RV_1,103.03c vidvān vajrin dasyave hetim asyāryaṃ saho vardhayā dyumnam indra //	vidvān vajrin dasyave hetim asya āryam sahaḥ vardhaya dyumnam indra 
SA_GV01_rvh1-10u-2204	RV_1,103.04a tad ūcuṣe mānuṣemā yugāni kīrtenyam maghavā nāma bibhrat /	tat ūcuṣe mānuṣā imā yugāni kīrtenyam maghavā nāma bibhrat 
SA_GV01_rvh1-10u-2205	RV_1,103.04c upaprayan dasyuhatyāya vajrī yad dha sūnuḥ śravase nāma dadhe //	upaprayan dasyu hatyāya vajrī yat ha sūnuḥ śravase nāma dadhe 
SA_GV01_rvh1-10u-2206	RV_1,103.05a tad asyedam paśyatā bhūri puṣṭaṃ śrad indrasya dhattana vīryāya /	tat asya idam paśyata bhūri puṣṭam śrath indrasya dhattana vīryāya 
SA_GV01_rvh1-10u-2207	RV_1,103.05c sa gā avindat so avindad aśvān sa oṣadhīḥ so apaḥ sa vanāni //	sa gāḥ avindat saḥ avindat aśvān saḥ oṣadhīḥ saḥ apaḥ sa vanāni 
SA_GV01_rvh1-10u-2208	RV_1,103.06a bhūrikarmaṇe vṛṣabhāya vṛṣṇe satyaśuṣmāya sunavāma somam /	bhūri karmaṇe vṛṣabhāya vṛṣṇe satya śuṣmāya sunavāma somam 
SA_GV01_rvh1-10u-2209	RV_1,103.06c ya ādṛtyā paripanthīva śūro 'yajvano vibhajann eti vedaḥ //	yaḥ ādṛtya paripanthī iva śūraḥ yajvanaḥ vibhajan eti vedaḥ 
SA_GV01_rvh1-10u-2210	RV_1,103.07a tad indra preva vīryaṃ cakartha yat sasantaṃ vajreṇābodhayo 'him /	tat indra pra iva vīryam cakartha yat sasantam vajreṇa abodhayaḥ him 
SA_GV01_rvh1-10u-2211	RV_1,103.07c anu tvā patnīr hṛṣitaṃ vayaś ca viśve devāso amadann anu tvā //	anu tvā patnīḥ hṛṣitam vayaḥ ca viśve devāsaḥ amadan anu tvā 
SA_GV01_rvh1-10u-2212	RV_1,103.08a śuṣṇam pipruṃ kuyavaṃ vṛtram indra yadāvadhīr vi puraḥ śambarasya /	śuṣṇam piprum kuyavam vṛtram indra yadā avadhīḥ vi puraḥ śambarasya 
SA_GV01_rvh1-10u-2213	RV_1,103.08c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2214	RV_1,104.01a yoniṣ ṭa indra niṣade akāri tam ā ni ṣīda svāno nārvā /	yoniḥ te indra niṣade akāri tam ā ni sīda svānaḥ na arvā 
SA_GV01_rvh1-10u-2215	RV_1,104.01c vimucyā vayo 'vasāyāśvān doṣā vastor vahīyasaḥ prapitve //	vimucya vayaḥ vasāya aśvān doṣā vastoḥ vahīyasaḥ prapitve 
SA_GV01_rvh1-10u-2216	RV_1,104.02a o tye nara indram ūtaye gur nū cit tān sadyo adhvano jagamyāt /	ā u tye naraḥ indram ūtaye guḥ nu cit tān sadyas adhvanaḥ jagamyāt 
SA_GV01_rvh1-10u-2217	RV_1,104.02c devāso manyuṃ dāsasya ścamnan te na ā vakṣan suvitāya varṇam //	devāsaḥ manyum dāsasya ścamnan te naḥ ā vakṣan suvitāya varṇam 
SA_GV01_rvh1-10u-2218	RV_1,104.03a ava tmanā bharate ketavedā ava tmanā bharate phenam udan /	ava tmanā bharate keta vedāḥ ava tmanā bharate phenam udan 
SA_GV01_rvh1-10u-2219	RV_1,104.03c kṣīreṇa snātaḥ kuyavasya yoṣe hate te syātām pravaṇe śiphāyāḥ //	kṣīreṇa snātaḥ kuyavasya yoṣe hate te syātām pravaṇe śiphāyāḥ 
SA_GV01_rvh1-10u-2220	RV_1,104.04a yuyopa nābhir uparasyāyoḥ pra pūrvābhis tirate rāṣṭi śūraḥ /	yuyopa nābhiḥ uparasya āyoḥ pra pūrvābhiḥ tirate rāṣṭi śūraḥ 
SA_GV01_rvh1-10u-2221	RV_1,104.04c añjasī kuliśī vīrapatnī payo hinvānā udabhir bharante //	añjasī kuliśī vīra patnī payaḥ hinvānāḥ udabhiḥ bharante 
SA_GV01_rvh1-10u-2222	RV_1,104.05a prati yat syā nīthādarśi dasyor oko nācchā sadanaṃ jānatī gāt /	prati yat syā nīthā adarśi dasyoḥ okaḥ nā acchā sadanam jānatī gāt 
SA_GV01_rvh1-10u-2223	RV_1,104.05c adha smā no maghavañ carkṛtād in mā no magheva niṣṣapī parā dāḥ //	adha smā naḥ maghavan carkṛtāt id mā naḥ maghā iva niṣṣapī parā dāḥ 
SA_GV01_rvh1-10u-2224	RV_1,104.06a sa tvaṃ na indra sūrye so apsv anāgāstva ā bhaja jīvaśaṃse /	sa tvam naḥ indra sūrye saḥ apsu anāgāstve ā bhaja jīva śaṃse 
SA_GV01_rvh1-10u-2225	RV_1,104.06c māntarām bhujam ā rīriṣo naḥ śraddhitaṃ te mahata indriyāya //	mā antarām bhujam ā rīriṣaḥ naḥ śraddhitam te mahate indriyāya 
SA_GV01_rvh1-10u-2226	RV_1,104.07a adhā manye śrat te asmā adhāyi vṛṣā codasva mahate dhanāya /	adhā manye śrat te asmai adhāyi vṛṣā codasva mahate dhanāya 
SA_GV01_rvh1-10u-2227	RV_1,104.07c mā no akṛte puruhūta yonāv indra kṣudhyadbhyo vaya āsutiṃ dāḥ //	mā naḥ a kṛte puruhūta yonau indra kṣudhyadbhyaḥ vayaḥ āsutim dāḥ 
SA_GV01_rvh1-10u-2228	RV_1,104.08a mā no vadhīr indra mā parā dā mā naḥ priyā bhojanāni pra moṣīḥ /	mā naḥ vadhīḥ indra mā parā dāḥ mā naḥ priyā bhojanāni pra moṣīḥ 
SA_GV01_rvh1-10u-2229	RV_1,104.08c āṇḍā mā no maghavañ chakra nir bhen mā naḥ pātrā bhet sahajānuṣāṇi //	āṇḍā mā naḥ maghavan śakra niḥ bhet mā naḥ pātrā bhet sahajānuṣāṇi 
SA_GV01_rvh1-10u-2230	RV_1,104.09a arvāṅ ehi somakāmaṃ tvāhur ayaṃ sutas tasya pibā madāya /	arvāṅ ehi soma kāmam tvā āhuḥ ayam sutaḥ tasya pibā madāya 
SA_GV01_rvh1-10u-2231	RV_1,104.09c uruvyacā jaṭhara ā vṛṣasva piteva naḥ śṛṇuhi hūyamānaḥ //	uru vyacāḥ jaṭhare ā vṛṣasva pitā iva naḥ śṛṇuhi hūyamānaḥ 
SA_GV01_rvh1-10u-2232	RV_1,105.01a candramā apsv antar ā suparṇo dhāvate divi /	candramāḥ apsu antar ā suparṇaḥ dhāvate divi 
SA_GV01_rvh1-10u-2233	RV_1,105.01c na vo hiraṇyanemayaḥ padaṃ vindanti vidyuto vittam me asya rodasī //	na vaḥ hiraṇya nemayaḥ padam vindanti vidyutaḥ vittam me asya rodasī 
SA_GV01_rvh1-10u-2234	RV_1,105.02a artham id vā u arthina ā jāyā yuvate patim /	artham id vai u arthinaḥ ā jāyā yuvate patim 
SA_GV01_rvh1-10u-2235	RV_1,105.02c tuñjāte vṛṣṇyam payaḥ paridāya rasaṃ duhe vittam me asya rodasī //	tuñjāte vṛṣṇyam payaḥ paridāya rasam duhe vittam me asya rodasī 
SA_GV01_rvh1-10u-2236	RV_1,105.03a mo ṣu devā adaḥ svar ava pādi divas pari /	mā u su devāḥ adaḥ svar ava pādi divaḥ pari 
SA_GV01_rvh1-10u-2237	RV_1,105.03c mā somyasya śambhuvaḥ śūne bhūma kadā cana vittam me asya rodasī //	mā somyasya śambhuvaḥ śūne bhūma kadā cana vittam me asya rodasī 
SA_GV01_rvh1-10u-2238	RV_1,105.04a yajñam pṛcchāmy avamaṃ sa tad dūto vi vocati /	yajñam pṛcchāmi avamam sa tat dūtaḥ vi vocati 
SA_GV01_rvh1-10u-2239	RV_1,105.04c kva ṛtam pūrvyaṃ gataṃ kas tad bibharti nūtano vittam me asya rodasī //	kva ṛtam pūrvyam gatam kaḥ tat bibharti nūtanaḥ vittam me asya rodasī 
SA_GV01_rvh1-10u-2240	RV_1,105.05a amī ye devā sthana triṣv ā rocane divaḥ /	amī ye devā sthana triṣu ā rocane divaḥ 
SA_GV01_rvh1-10u-2241	RV_1,105.05c kad va ṛtaṃ kad anṛtaṃ kva pratnā va āhutir vittam me asya rodasī //	kad vaḥ ṛtam kad anṛtam kva pratnā vaḥ āhutiḥ vittam me asya rodasī 
SA_GV01_rvh1-10u-2242	RV_1,105.06a kad va ṛtasya dharṇasi kad varuṇasya cakṣaṇam /	kad vaḥ ṛtasya dharṇasi kad varuṇasya cakṣaṇam 
SA_GV01_rvh1-10u-2243	RV_1,105.06c kad aryamṇo mahas pathāti krāmema dūḍhyo vittam me asya rodasī //	kad aryamṇaḥ mahaḥ pathā ati krāmema dūḍhyaḥ vittam me asya rodasī 
SA_GV01_rvh1-10u-2244	RV_1,105.07a ahaṃ so asmi yaḥ purā sute vadāmi kāni cit /	aham saḥ asmi yaḥ purā sute vadāmi kāni cit 
SA_GV01_rvh1-10u-2245	RV_1,105.07c tam mā vyanty ādhyo vṛko na tṛṣṇajam mṛgaṃ vittam me asya rodasī //	tam mā vyanti ādhyaḥ vṛkaḥ na tṛṣṇajam mṛgam vittam me asya rodasī 
SA_GV01_rvh1-10u-2246	RV_1,105.08a sam mā tapanty abhitaḥ sapatnīr iva parśavaḥ /	sam mā tapanti abhitas sapatnīḥ iva parśavaḥ 
SA_GV01_rvh1-10u-2247	RV_1,105.08c mūṣo na śiśnā vy adanti mādhya stotāraṃ te śatakrato vittam me asya rodasī //	mūṣaḥ na śiśnā vi adanti mā adhya stotāram te śatakrato vittam me asya rodasī 
SA_GV01_rvh1-10u-2248	RV_1,105.09a amī ye sapta raśmayas tatrā me nābhir ātatā /	amī ye sapta raśmayaḥ tatra me nābhiḥ ātatā 
SA_GV01_rvh1-10u-2249	RV_1,105.09c tritas tad vedāptyaḥ sa jāmitvāya rebhati vittam me asya rodasī //	tritaḥ tat veda āptyaḥ sa jāmi tvāya rebhati vittam me asya rodasī 
SA_GV01_rvh1-10u-2250	RV_1,105.10a amī ye pañcokṣaṇo madhye tasthur maho divaḥ /	amī ye pañca ukṣaṇaḥ madhye tasthuḥ mahaḥ divaḥ 
SA_GV01_rvh1-10u-2251	RV_1,105.10c devatrā nu pravācyaṃ sadhrīcīnā ni vāvṛtur vittam me asya rodasī //	devatrā nu pravācyam sadhrīcīnāḥ ni vāvṛtuḥ vittam me asya rodasī 
SA_GV01_rvh1-10u-2252	RV_1,105.11a suparṇā eta āsate madhya ārodhane divaḥ /	suparṇāḥ ete āsate madhye ārodhane divaḥ 
SA_GV01_rvh1-10u-2253	RV_1,105.11c te sedhanti patho vṛkaṃ tarantaṃ yahvatīr apo vittam me asya rodasī //	te sedhanti pathaḥ vṛkam tarantam yahvatīḥ apaḥ vittam me asya rodasī 
SA_GV01_rvh1-10u-2254	RV_1,105.12a navyaṃ tad ukthyaṃ hitaṃ devāsaḥ supravācanam /	navyam tat ukthyam hitam devāsaḥ su pravācanam 
SA_GV01_rvh1-10u-2255	RV_1,105.12c ṛtam arṣanti sindhavaḥ satyaṃ tātāna sūryo vittam me asya rodasī //	ṛtam arṣanti sindhavaḥ satyam tātāna sūryaḥ vittam me asya rodasī 
SA_GV01_rvh1-10u-2256	RV_1,105.13a agne tava tyad ukthyaṃ deveṣv asty āpyam /	agne tava tyad ukthyam deveṣu asti āpyam 
SA_GV01_rvh1-10u-2257	RV_1,105.13c sa naḥ satto manuṣvad ā devān yakṣi viduṣṭaro vittam me asya rodasī //	sa naḥ sattaḥ manuṣvat ā devān yakṣi viduṣṭaraḥ vittam me asya rodasī 
SA_GV01_rvh1-10u-2258	RV_1,105.14a satto hotā manuṣvad ā devāṃ acchā viduṣṭaraḥ /	sattaḥ hotā manuṣvat ā devān acchā viduṣṭaraḥ 
SA_GV01_rvh1-10u-2259	RV_1,105.14c agnir havyā suṣūdati devo deveṣu medhiro vittam me asya rodasī //	agniḥ havyā suṣūdati devaḥ deveṣu medhiraḥ vittam me asya rodasī 
SA_GV01_rvh1-10u-2260	RV_1,105.15a brahmā kṛṇoti varuṇo gātuvidaṃ tam īmahe /	brahmā kṛṇoti varuṇaḥ gātu vidam tam īmahe 
SA_GV01_rvh1-10u-2261	RV_1,105.15c vy ūrṇoti hṛdā matiṃ navyo jāyatām ṛtaṃ vittam me asya rodasī //	vi ūrṇoti hṛdā matim navyaḥ jāyatām ṛtam vittam me asya rodasī 
SA_GV01_rvh1-10u-2262	RV_1,105.16a asau yaḥ panthā ādityo divi pravācyaṃ kṛtaḥ /	asau yaḥ panthāḥ ādityaḥ divi pravācyam kṛtaḥ 
SA_GV01_rvh1-10u-2263	RV_1,105.16c na sa devā atikrame tam martāso na paśyatha vittam me asya rodasī //	na sa devāḥ atikrame tam martāsaḥ na paśyatha vittam me asya rodasī 
SA_GV01_rvh1-10u-2264	RV_1,105.17a tritaḥ kūpe 'vahito devān havata ūtaye /	tritaḥ kūpe vahitaḥ devān havate ūtaye 
SA_GV01_rvh1-10u-2265	RV_1,105.17c tac chuśrāva bṛhaspatiḥ kṛṇvann aṃhūraṇād uru vittam me asya rodasī //	tat śuśrāva bṛhaspatiḥ kṛṇvan aṃhūraṇāt uru vittam me asya rodasī 
SA_GV01_rvh1-10u-2266	RV_1,105.18a aruṇo mā sakṛd vṛkaḥ pathā yantaṃ dadarśa hi /	aruṇaḥ mā sakṛt vṛkaḥ pathā yantam dadarśa hi 
SA_GV01_rvh1-10u-2267	RV_1,105.18c uj jihīte nicāyyā taṣṭeva pṛṣṭyāmayī vittam me asya rodasī //	ud jihīte nicāyyā taṣṭā iva pṛṣṭi āmayī vittam me asya rodasī 
SA_GV01_rvh1-10u-2268	RV_1,105.19a enāṅgūṣeṇa vayam indravanto 'bhi ṣyāma vṛjane sarvavīrāḥ /	enā āṅgūṣeṇa vayam indravantaḥ bhi syāma vṛjane sarva vīrāḥ 
SA_GV01_rvh1-10u-2269	RV_1,105.19c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2270	RV_1,106.01a indram mitraṃ varuṇam agnim ūtaye mārutaṃ śardho aditiṃ havāmahe /	indram mitram varuṇam agnim ūtaye mārutam śardhaḥ aditim havāmahe 
SA_GV01_rvh1-10u-2271	RV_1,106.01c rathaṃ na durgād vasavaḥ sudānavo viśvasmān no aṃhaso niṣ pipartana //	ratham na durgāt vasavaḥ su dānavaḥ viśvasmāt naḥ aṃhasaḥ niḥ pipartana 
SA_GV01_rvh1-10u-2272	RV_1,106.02a ta ādityā ā gatā sarvatātaye bhūta devā vṛtratūryeṣu śambhuvaḥ /	te ādityāḥ ā gata sarvatātaye bhūta devāḥ vṛtratūryeṣu śambhuvaḥ 
SA_GV01_rvh1-10u-2273	RV_1,106.02c rathaṃ na durgād vasavaḥ sudānavo viśvasmān no aṃhaso niṣ pipartana //	ratham na durgāt vasavaḥ su dānavaḥ viśvasmāt naḥ aṃhasaḥ niḥ pipartana 
SA_GV01_rvh1-10u-2274	RV_1,106.03a avantu naḥ pitaraḥ supravācanā uta devī devaputre ṛtāvṛdhā /	avantu naḥ pitaraḥ su pravācanāḥ uta devī deva putre ṛtāvṛdhā 
SA_GV01_rvh1-10u-2275	RV_1,106.03c rathaṃ na durgād vasavaḥ sudānavo viśvasmān no aṃhaso niṣ pipartana //	ratham na durgāt vasavaḥ su dānavaḥ viśvasmāt naḥ aṃhasaḥ niḥ pipartana 
SA_GV01_rvh1-10u-2276	RV_1,106.04a narāśaṃsaṃ vājinaṃ vājayann iha kṣayadvīram pūṣaṇaṃ sumnair īmahe /	narāśaṃsam vājinam vājayan iha kṣayadvīram pūṣaṇam sumnaiḥ īmahe 
SA_GV01_rvh1-10u-2277	RV_1,106.04c rathaṃ na durgād vasavaḥ sudānavo viśvasmān no aṃhaso niṣ pipartana //	ratham na durgāt vasavaḥ su dānavaḥ viśvasmāt naḥ aṃhasaḥ niḥ pipartana 
SA_GV01_rvh1-10u-2278	RV_1,106.05a bṛhaspate sadam in naḥ sugaṃ kṛdhi śaṃ yor yat te manurhitaṃ tad īmahe /	bṛhaspate sadam id naḥ sugam kṛdhi śam yos yat te manuḥ hitam tat īmahe 
SA_GV01_rvh1-10u-2279	RV_1,106.05c rathaṃ na durgād vasavaḥ sudānavo viśvasmān no aṃhaso niṣ pipartana //	ratham na durgāt vasavaḥ su dānavaḥ viśvasmāt naḥ aṃhasaḥ niḥ pipartana 
SA_GV01_rvh1-10u-2280	RV_1,106.06a indraṃ kutso vṛtrahaṇaṃ śacīpatiṃ kāṭe nibāḷha ṛṣir ahvad ūtaye /	indram kutsaḥ vṛtra haṇam śacīpatim kāṭe nibāḍhaḥ ṛṣiḥ ahvat ūtaye 
SA_GV01_rvh1-10u-2281	RV_1,106.06c rathaṃ na durgād vasavaḥ sudānavo viśvasmān no aṃhaso niṣ pipartana //	ratham na durgāt vasavaḥ su dānavaḥ viśvasmāt naḥ aṃhasaḥ niḥ pipartana 
SA_GV01_rvh1-10u-2282	RV_1,106.07a devair no devy aditir ni pātu devas trātā trāyatām aprayucchan /	devaiḥ naḥ devī aditiḥ ni pātu devaḥ trātā trāyatām aprayucchan 
SA_GV01_rvh1-10u-2283	RV_1,106.07c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2284	RV_1,107.01a yajño devānām praty eti sumnam ādityāso bhavatā mṛḷayantaḥ /	yajñaḥ devānām prati eti sumnam ādityāsaḥ bhavata mṛḍayantaḥ 
SA_GV01_rvh1-10u-2285	RV_1,107.01c ā vo 'rvācī sumatir vavṛtyād aṃhoś cid yā varivovittarāsat //	ā vaḥ rvācī sumatiḥ vavṛtyāt aṃhoḥ cit yā varivaḥ vittarā asat 
SA_GV01_rvh1-10u-2286	RV_1,107.02a upa no devā avasā gamantv aṅgirasāṃ sāmabhi stūyamānāḥ /	upa naḥ devāḥ avasā gamantu aṅgirasām sāmabhi stūyamānāḥ 
SA_GV01_rvh1-10u-2287	RV_1,107.02c indra indriyair maruto marudbhir ādityair no aditiḥ śarma yaṃsat //	indraḥ indriyaiḥ marutaḥ marudbhiḥ ādityaiḥ naḥ aditiḥ śarma yaṃsat 
SA_GV01_rvh1-10u-2288	RV_1,107.03a tan na indras tad varuṇas tad agnis tad aryamā tat savitā cano dhāt /	tat naḥ indraḥ tat varuṇaḥ tat agniḥ tat aryamā tat savitā canaḥ dhāt 
SA_GV01_rvh1-10u-2289	RV_1,107.03c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2290	RV_1,108.01a ya indrāgnī citratamo ratho vām abhi viśvāni bhuvanāni caṣṭe /	yaḥ indra agnī citratamaḥ rathaḥ vām abhi viśvāni bhuvanāni caṣṭe 
SA_GV01_rvh1-10u-2291	RV_1,108.01c tenā yātaṃ sarathaṃ tasthivāṃsāthā somasya pibataṃ sutasya //	tena ā yātam sa ratham tasthivāṃsā athā somasya pibatam sutasya 
SA_GV01_rvh1-10u-2292	RV_1,108.02a yāvad idam bhuvanaṃ viśvam asty uruvyacā varimatā gabhīram /	yāvat idam bhuvanam viśvam asti uruvyacā varimatā gabhīram 
SA_GV01_rvh1-10u-2293	RV_1,108.02c tāvāṃ ayam pātave somo astv aram indrāgnī manase yuvabhyām //	tāvān ayam pātave somaḥ astu aram indra agnī manase yuvabhyām 
SA_GV01_rvh1-10u-2294	RV_1,108.03a cakrāthe hi sadhryaṅ nāma bhadraṃ sadhrīcīnā vṛtrahaṇā uta sthaḥ /	cakrāthe hi sadhryak nāma bhadram sadhrīcīnā vṛtra haṇau uta sthaḥ 
SA_GV01_rvh1-10u-2295	RV_1,108.03c tāv indrāgnī sadhryañcā niṣadyā vṛṣṇaḥ somasya vṛṣaṇā vṛṣethām //	tau indra agnī sadhryañcā niṣadyā vṛṣṇaḥ somasya vṛṣaṇā vṛṣethām 
SA_GV01_rvh1-10u-2296	RV_1,108.04a samiddheṣv agniṣv ānajānā yatasrucā barhir u tistirāṇā /	samiddheṣu agniṣu ānajānā yata srucā barhiḥ u tistirāṇā 
SA_GV01_rvh1-10u-2297	RV_1,108.04c tīvraiḥ somaiḥ pariṣiktebhir arvāg endrāgnī saumanasāya yātam //	tīvraiḥ somaiḥ pariṣiktebhiḥ arvāk ā indra agnī saumanasāya yātam 
SA_GV01_rvh1-10u-2298	RV_1,108.05a yānīndrāgnī cakrathur vīryāṇi yāni rūpāṇy uta vṛṣṇyāni /	yāni indra agnī cakrathuḥ vīryāṇi yāni rūpāṇi uta vṛṣṇyāni 
SA_GV01_rvh1-10u-2299	RV_1,108.05c yā vām pratnāni sakhyā śivāni tebhiḥ somasya pibataṃ sutasya //	yā vām pratnāni sakhyā śivāni tebhiḥ somasya pibatam sutasya 
SA_GV01_rvh1-10u-2300	RV_1,108.06a yad abravam prathamaṃ vāṃ vṛṇāno 'yaṃ somo asurair no vihavyaḥ /	yat abravam prathamam vām vṛṇānaḥ yam somaḥ asuraiḥ naḥ vihavyaḥ 
SA_GV01_rvh1-10u-2301	RV_1,108.06c tāṃ satyāṃ śraddhām abhy ā hi yātam athā somasya pibataṃ sutasya //	tām satyām śraddhām abhī ā hi yātam athā somasya pibatam sutasya 
SA_GV01_rvh1-10u-2302	RV_1,108.07a yad indrāgnī madathaḥ sve duroṇe yad brahmaṇi rājani vā yajatrā /	yat indra agnī madathaḥ sve duroṇe yat brahmaṇi rājani vā yajatrā 
SA_GV01_rvh1-10u-2303	RV_1,108.07c ataḥ pari vṛṣaṇāv ā hi yātam athā somasya pibataṃ sutasya //	atas pari vṛṣaṇau ā hi yātam athā somasya pibatam sutasya 
SA_GV01_rvh1-10u-2304	RV_1,108.08a yad indrāgnī yaduṣu turvaśeṣu yad druhyuṣv anuṣu pūruṣu sthaḥ /	yat indra agnī yaduṣu turvaśeṣu yat druhyuṣu anuṣu pūruṣu sthaḥ 
SA_GV01_rvh1-10u-2305	RV_1,108.08c ataḥ pari vṛṣaṇāv ā hi yātam athā somasya pibataṃ sutasya //	atas pari vṛṣaṇau ā hi yātam athā somasya pibatam sutasya 
SA_GV01_rvh1-10u-2306	RV_1,108.09a yad indrāgnī avamasyām pṛthivyām madhyamasyām paramasyām uta sthaḥ /	yat indra agnī avamasyām pṛthivyām madhyamasyām paramasyām uta sthaḥ 
SA_GV01_rvh1-10u-2307	RV_1,108.09c ataḥ pari vṛṣaṇāv ā hi yātam athā somasya pibataṃ sutasya //	atas pari vṛṣaṇau ā hi yātam athā somasya pibatam sutasya 
SA_GV01_rvh1-10u-2308	RV_1,108.10a yad indrāgnī paramasyām pṛthivyām madhyamasyām avamasyām uta sthaḥ /	yat indra agnī paramasyām pṛthivyām madhyamasyām avamasyām uta sthaḥ 
SA_GV01_rvh1-10u-2309	RV_1,108.10c ataḥ pari vṛṣaṇāv ā hi yātam athā somasya pibataṃ sutasya //	atas pari vṛṣaṇau ā hi yātam athā somasya pibatam sutasya 
SA_GV01_rvh1-10u-2310	RV_1,108.11a yad indrāgnī divi ṣṭho yat pṛthivyāṃ yat parvateṣv oṣadhīṣv apsu /	yat indra agnī divi ṣṭhaḥ yat pṛthivyām yat parvateṣu oṣadhīṣu apsu 
SA_GV01_rvh1-10u-2311	RV_1,108.11c ataḥ pari vṛṣaṇāv ā hi yātam athā somasya pibataṃ sutasya //	atas pari vṛṣaṇau ā hi yātam athā somasya pibatam sutasya 
SA_GV01_rvh1-10u-2312	RV_1,108.12a yad indrāgnī uditā sūryasya madhye divaḥ svadhayā mādayethe /	yat indra agnī uditā sūryasya madhye divaḥ svadhayā mādayethe 
SA_GV01_rvh1-10u-2313	RV_1,108.12c ataḥ pari vṛṣaṇāv ā hi yātam athā somasya pibataṃ sutasya //	atas pari vṛṣaṇau ā hi yātam athā somasya pibatam sutasya 
SA_GV01_rvh1-10u-2314	RV_1,108.13a evendrāgnī papivāṃsā sutasya viśvāsmabhyaṃ saṃ jayataṃ dhanāni /	eva indra agnī papivāṃsā sutasya viśvā asmabhyam sam jayatam dhanāni 
SA_GV01_rvh1-10u-2315	RV_1,108.13c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2316	RV_1,109.01a vi hy akhyam manasā vasya icchann indrāgnī jñāsa uta vā sajātān /	vi hi akhyam manasā vasyaḥ icchan indra agnī jñāsaḥ uta vā sajātān 
SA_GV01_rvh1-10u-2317	RV_1,109.01c nānyā yuvat pramatir asti mahyaṃ sa vāṃ dhiyaṃ vājayantīm atakṣam //	na anyā yuvat pramatiḥ asti mahyam sa vām dhiyam vājayantīm atakṣam 
SA_GV01_rvh1-10u-2318	RV_1,109.02a aśravaṃ hi bhūridāvattarā vāṃ vijāmātur uta vā ghā syālāt /	aśravam hi bhūri dāvattarā vām vijāmātuḥ uta vā gha syālāt 
SA_GV01_rvh1-10u-2319	RV_1,109.02c athā somasya prayatī yuvabhyām indrāgnī stomaṃ janayāmi navyam //	athā somasya prayatī yuvabhyām indra agnī stomam janayāmi navyam 
SA_GV01_rvh1-10u-2320	RV_1,109.03a mā cchedma raśmīṃr iti nādhamānāḥ pitṝṇāṃ śaktīr anuyacchamānāḥ /	mā chedma raśmīṃr iti nādhamānāḥ pitṝṇām śaktīḥ anuyacchamānāḥ 
SA_GV01_rvh1-10u-2321	RV_1,109.03c indrāgnibhyāṃ kaṃ vṛṣaṇo madanti tā hy adrī dhiṣaṇāyā upasthe //	indra agnibhyām kam vṛṣaṇaḥ madanti tā hi adrī dhiṣaṇāyāḥ upasthe 
SA_GV01_rvh1-10u-2322	RV_1,109.04a yuvābhyāṃ devī dhiṣaṇā madāyendrāgnī somam uśatī sunoti /	yuvābhyām devī dhiṣaṇā madāya indra agnī somam uśatī sunoti 
SA_GV01_rvh1-10u-2323	RV_1,109.04c tāv aśvinā bhadrahastā supāṇī ā dhāvatam madhunā pṛṅktam apsu //	tau aśvinā bhadra hastā su pāṇī ā dhāvatam madhunā pṛṅktam apsu 
SA_GV01_rvh1-10u-2324	RV_1,109.05a yuvām indrāgnī vasuno vibhāge tavastamā śuśrava vṛtrahatye /	yuvām indra agnī vasunaḥ vibhāge tavastamā śuśrava vṛtra hatye 
SA_GV01_rvh1-10u-2325	RV_1,109.05c tāv āsadyā barhiṣi yajñe asmin pra carṣaṇī mādayethāṃ sutasya //	tau āsadya barhiṣi yajñe asmin pra carṣaṇī mādayethām sutasya 
SA_GV01_rvh1-10u-2326	RV_1,109.06a pra carṣaṇibhyaḥ pṛtanāhaveṣu pra pṛthivyā riricāthe divaś ca /	pra carṣaṇibhyaḥ pṛtanā āhaveṣu pra pṛthivyāḥ riricāthe divaḥ ca 
SA_GV01_rvh1-10u-2327	RV_1,109.06c pra sindhubhyaḥ pra giribhyo mahitvā prendrāgnī viśvā bhuvanāty anyā //	pra sindhubhyaḥ pra giribhyaḥ mahitvā pra indra agnī viśvā bhuvanā ati anyā 
SA_GV01_rvh1-10u-2328	RV_1,109.07a ā bharataṃ śikṣataṃ vajrabāhū asmāṃ indrāgnī avataṃ śacībhiḥ /	ā bharatam śikṣatam vajra bāhū asmān indra agnī avatam śacībhiḥ 
SA_GV01_rvh1-10u-2329	RV_1,109.07c ime nu te raśmayaḥ sūryasya yebhiḥ sapitvam pitaro na āsan //	ime nu te raśmayaḥ sūryasya yebhiḥ sapitvam pitaraḥ naḥ āsan 
SA_GV01_rvh1-10u-2330	RV_1,109.08a purandarā śikṣataṃ vajrahastāsmāṃ indrāgnī avatam bhareṣu /	purandarā śikṣatam vajra hastā asmān indra agnī avatam bhareṣu 
SA_GV01_rvh1-10u-2331	RV_1,109.08c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2332	RV_1,110.01a tatam me apas tad u tāyate punaḥ svādiṣṭhā dhītir ucathāya śasyate /	tatam me apaḥ tat u tāyate punar svādiṣṭhā dhītiḥ ucathāya śasyate 
SA_GV01_rvh1-10u-2333	RV_1,110.01c ayaṃ samudra iha viśvadevyaḥ svāhākṛtasya sam u tṛpṇuta ṛbhavaḥ //	ayam samudraḥ iha viśvadevyaḥ svāhākṛtasya sam u tṛpṇuta ṛbhavaḥ 
SA_GV01_rvh1-10u-2334	RV_1,110.02a ābhogayam pra yad icchanta aitanāpākāḥ prāñco mama ke cid āpayaḥ /	ābhogayam pra yat icchanta aitana apākāḥ prāñcaḥ mama ke cit āpayaḥ 
SA_GV01_rvh1-10u-2335	RV_1,110.02c saudhanvanāsaś caritasya bhūmanāgacchata savitur dāśuṣo gṛham //	saudhanvanāsaḥ caritasya bhūmanā agacchata savituḥ dāśuṣaḥ gṛham 
SA_GV01_rvh1-10u-2336	RV_1,110.03a tat savitā vo 'mṛtatvam āsuvad agohyaṃ yac chravayanta aitana /	tat savitā vaḥ mṛta tvam āsuvat agohyam yat śravayantaḥ aitana 
SA_GV01_rvh1-10u-2337	RV_1,110.03c tyaṃ cic camasam asurasya bhakṣaṇam ekaṃ santam akṛṇutā caturvayam //	tyam cit camasam asurasya bhakṣaṇam ekam santam akṛṇuta caturvayam 
SA_GV01_rvh1-10u-2338	RV_1,110.04a viṣṭvī śamī taraṇitvena vāghato martāsaḥ santo amṛtatvam ānaśuḥ /	viṣṭvī śamī taraṇi tvena vāghataḥ martāsaḥ santaḥ amṛta tvam ānaśuḥ 
SA_GV01_rvh1-10u-2339	RV_1,110.04c saudhanvanā ṛbhavaḥ sūracakṣasaḥ saṃvatsare sam apṛcyanta dhītibhiḥ //	saudhanvanāḥ ṛbhavaḥ sūra cakṣasaḥ saṃvatsare sam apṛcyanta dhītibhiḥ 
SA_GV01_rvh1-10u-2340	RV_1,110.05a kṣetram iva vi mamus tejanenaṃ ekam pātram ṛbhavo jehamānam /	kṣetram iva vi mamuḥ tejanena ekam pātram ṛbhavaḥ jehamānam 
SA_GV01_rvh1-10u-2341	RV_1,110.05c upastutā upamaṃ nādhamānā amartyeṣu śrava icchamānāḥ //	upastutāḥ upamam nādhamānāḥ amartyeṣu śravaḥ icchamānāḥ 
SA_GV01_rvh1-10u-2342	RV_1,110.06a ā manīṣām antarikṣasya nṛbhyaḥ sruceva ghṛtaṃ juhavāma vidmanā /	ā manīṣām antarikṣasya nṛbhyaḥ srucā iva ghṛtam juhavāma vidmanā 
SA_GV01_rvh1-10u-2343	RV_1,110.06c taraṇitvā ye pitur asya saścira ṛbhavo vājam aruhan divo rajaḥ //	taraṇi tvā ye pituḥ asya saścire ṛbhavaḥ vājam divaḥ rajaḥ 
SA_GV01_rvh1-10u-2344	RV_1,110.07a ṛbhur na indraḥ śavasā navīyān ṛbhur vājebhir vasubhir vasur dadiḥ /	ṛbhuḥ naḥ indraḥ śavasā navīyān ṛbhuḥ vājebhiḥ vasubhiḥ vasuḥ dadiḥ 
SA_GV01_rvh1-10u-2345	RV_1,110.07c yuṣmākaṃ devā avasāhani priye 'bhi tiṣṭhema pṛtsutīr asunvatām //	yuṣmākam devāḥ avasā ahani priye bhi tiṣṭhema pṛtsutīḥ a sunvatām 
SA_GV01_rvh1-10u-2346	RV_1,110.08a niś carmaṇa ṛbhavo gām apiṃśata saṃ vatsenāsṛjatā mātaram punaḥ /	niḥ carmaṇaḥ ṛbhavaḥ gām apiṃśata sam vatsena asṛjata mātaram punar 
SA_GV01_rvh1-10u-2347	RV_1,110.08c saudhanvanāsaḥ svapasyayā naro jivrī yuvānā pitarākṛṇotana //	saudhanvanāsaḥ su apasyayā naraḥ jivrī yuvānā pitarā akṛṇotana 
SA_GV01_rvh1-10u-2348	RV_1,110.09a vājebhir no vājasātāv aviḍḍhy ṛbhumāṃ indra citram ā darṣi rādhaḥ /	vājebhiḥ naḥ vājasātau aviḍḍhi ṛbhumān indra citram ā darṣi rādhaḥ 
SA_GV01_rvh1-10u-2349	RV_1,110.09c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2350	RV_1,111.01a takṣan rathaṃ suvṛtaṃ vidmanāpasas takṣan harī indravāhā vṛṣaṇvasū /	takṣan ratham suvṛtam vidmanā apasaḥ takṣan harī indra vāhā vṛṣaṇvasū 
SA_GV01_rvh1-10u-2351	RV_1,111.01c takṣan pitṛbhyām ṛbhavo yuvad vayas takṣan vatsāya mātaraṃ sacābhuvam //	takṣan pitṛbhyām ṛbhavaḥ yuvat vayaḥ takṣan vatsāya mātaram sacābhuvam 
SA_GV01_rvh1-10u-2352	RV_1,111.02a ā no yajñāya takṣata ṛbhumad vayaḥ kratve dakṣāya suprajāvatīm iṣam /	ā naḥ yajñāya takṣata ṛbhumat vayaḥ kratve dakṣāya su prajāvatīm iṣam 
SA_GV01_rvh1-10u-2353	RV_1,111.02c yathā kṣayāma sarvavīrayā viśā tan naḥ śardhāya dhāsathā sv indriyam //	yathā kṣayāma sarva vīrayā viśā tat naḥ śardhāya dhāsatha su indriyam 
SA_GV01_rvh1-10u-2354	RV_1,111.03a ā takṣata sātim asmabhyam ṛbhavaḥ sātiṃ rathāya sātim arvate naraḥ /	ā takṣata sātim asmabhyam ṛbhavaḥ sātim rathāya sātim arvate naraḥ 
SA_GV01_rvh1-10u-2355	RV_1,111.03c sātiṃ no jaitrīṃ sam maheta viśvahā jāmim ajāmim pṛtanāsu sakṣaṇim //	sātim naḥ jaitrīm sam maheta viśvahā jāmim ajāmim pṛtanāsu sakṣaṇim 
SA_GV01_rvh1-10u-2356	RV_1,111.04a ṛbhukṣaṇam indram ā huva ūtaya ṛbhūn vājān marutaḥ somapītaye /	ṛbhukṣaṇam indram ā huve ūtaye ṛbhūn vājān marutaḥ soma pītaye 
SA_GV01_rvh1-10u-2357	RV_1,111.04c ubhā mitrāvaruṇā nūnam aśvinā te no hinvantu sātaye dhiye jiṣe //	ubhā mitrāvaruṇā nūnam aśvinā te naḥ hinvantu sātaye dhiye jiṣe 
SA_GV01_rvh1-10u-2358	RV_1,111.05a ṛbhur bharāya saṃ śiśātu sātiṃ samaryajid vājo asmāṃ aviṣṭu /	ṛbhuḥ bharāya sam śiśātu sātim samarya jit vājaḥ asmān aviṣṭu 
SA_GV01_rvh1-10u-2359	RV_1,111.05c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2360	RV_1,112.01a īḷe dyāvāpṛthivī pūrvacittaye 'gniṃ gharmaṃ surucaṃ yāmann iṣṭaye /	īḍe dyāvāpṛthivī pūrva cittaye gnim gharmam su rucam yāman iṣṭaye 
SA_GV01_rvh1-10u-2361	RV_1,112.01c yābhir bhare kāram aṃśāya jinvathas tābhir ū ṣu ūtibhir aśvinā gatam //	yābhiḥ bhare kāram aṃśāya jinvathaḥ tābhiḥ u su ūtibhiḥ aśvinā gatam 
SA_GV01_rvh1-10u-2362	RV_1,112.02a yuvor dānāya subharā asaścato ratham ā tasthur vacasaṃ na mantave /	yuvoḥ dānāya subharāḥ asaścataḥ ratham ā tasthuḥ vacasam na mantave 
SA_GV01_rvh1-10u-2363	RV_1,112.02c yābhir dhiyo 'vathaḥ karmann iṣṭaye tābhir ū ṣu ūtibhir aśvinā gatam //	yābhiḥ dhiyaḥ vathaḥ karman iṣṭaye tābhiḥ u su ūtibhiḥ aśvinā gatam 
SA_GV01_rvh1-10u-2364	RV_1,112.03a yuvaṃ tāsāṃ divyasya praśāsane viśāṃ kṣayatho amṛtasya majmanā /	yuvam tāsām divyasya praśāsane viśām kṣayathaḥ amṛtasya majmanā 
SA_GV01_rvh1-10u-2365	RV_1,112.03c yābhir dhenum asvam pinvatho narā tābhir ū ṣu ūtibhir aśvinā gatam //	yābhiḥ dhenum a svam pinvathaḥ narā tābhiḥ u su ūtibhiḥ aśvinā gatam 
SA_GV01_rvh1-10u-2366	RV_1,112.04a yābhiḥ parijmā tanayasya majmanā dvimātā tūrṣu taraṇir vibhūṣati /	yābhiḥ parijmā tanayasya majmanā dvimātā tūrṣu taraṇiḥ vibhūṣati 
SA_GV01_rvh1-10u-2367	RV_1,112.04c yābhis trimantur abhavad vicakṣaṇas tābhir ū ṣu ūtibhir aśvinā gatam //	yābhiḥ trimantuḥ abhavat vicakṣaṇaḥ tābhiḥ u su ūtibhiḥ aśvinā gatam 
SA_GV01_rvh1-10u-2368	RV_1,112.05a yābhī rebhaṃ nivṛtaṃ sitam adbhya ud vandanam airayataṃ svar dṛśe /	yābhiḥ rebham nivṛtam sitam adbhyaḥ ud vandanam airayatam svar dṛśe 
SA_GV01_rvh1-10u-2369	RV_1,112.05c yābhiḥ kaṇvam pra siṣāsantam āvataṃ tābhir ū ṣu ūtibhir aśvinā gatam //	yābhiḥ kaṇvam pra siṣāsantam āvatam tābhiḥ u su ūtibhiḥ aśvinā gatam 
SA_GV01_rvh1-10u-2370	RV_1,112.06a yābhir antakaṃ jasamānam āraṇe bhujyuṃ yābhir avyathibhir jijinvathuḥ /	yābhiḥ antakam jasamānam āraṇe bhujyum yābhiḥ avyathibhiḥ jijinvathuḥ 
SA_GV01_rvh1-10u-2371	RV_1,112.06c yābhiḥ karkandhuṃ vayyaṃ ca jinvathas tābhir ū ṣu ūtibhir aśvinā gatam //	yābhiḥ karkandhum vayyam ca jinvathaḥ tābhiḥ u su ūtibhiḥ aśvinā gatam 
SA_GV01_rvh1-10u-2372	RV_1,112.07a yābhiḥ śucantiṃ dhanasāṃ suṣaṃsadaṃ taptaṃ gharmam omyāvantam atraye /	yābhiḥ śucantim dhanasām suṣaṃsadam taptam gharmam omyāvantam atraye 
SA_GV01_rvh1-10u-2373	RV_1,112.07c yābhiḥ pṛśnigum purukutsam āvataṃ tābhir ū ṣu ūtibhir aśvinā gatam //	yābhiḥ pṛśnigum purukutsam āvatam tābhiḥ u su ūtibhiḥ aśvinā gatam 
SA_GV01_rvh1-10u-2374	RV_1,112.08a yābhiḥ śacībhir vṛṣaṇā parāvṛjam prāndhaṃ śroṇaṃ cakṣasa etave kṛthaḥ /	yābhiḥ śacībhiḥ vṛṣaṇā parāvṛjam pra andham śroṇam cakṣase etave kṛthaḥ 
SA_GV01_rvh1-10u-2375	RV_1,112.08c yābhir vartikāṃ grasitām amuñcataṃ tābhir ū ṣu ūtibhir aśvinā gatam //	yābhiḥ vartikām grasitām amuñcatam tābhiḥ u su ūtibhiḥ aśvinā gatam 
SA_GV01_rvh1-10u-2376	RV_1,112.09a yābhiḥ sindhum madhumantam asaścataṃ vasiṣṭhaṃ yābhir ajarāv ajinvatam /	yābhiḥ sindhum madhumantam asaścatam vasiṣṭham yābhiḥ ajarau ajinvatam 
SA_GV01_rvh1-10u-2377	RV_1,112.09c yābhiḥ kutsaṃ śrutaryaṃ naryam āvataṃ tābhir ū ṣu ūtibhir aśvinā gatam //	yābhiḥ kutsam śrutaryam naryam āvatam tābhiḥ u su ūtibhiḥ aśvinā gatam 
SA_GV01_rvh1-10u-2378	RV_1,112.10a yābhir viśpalāṃ dhanasām atharvyaṃ sahasramīḷha ājāv ajinvatam /	yābhiḥ viśpalām dhanasām atharvyam sahasramīḍhe ājau ajinvatam 
SA_GV01_rvh1-10u-2379	RV_1,112.10c yābhir vaśam aśvyam preṇim āvataṃ tābhir ū ṣu ūtibhir aśvinā gatam //	yābhiḥ vaśam aśvyam preṇim āvatam tābhiḥ u su ūtibhiḥ aśvinā gatam 
SA_GV01_rvh1-10u-2380	RV_1,112.11a yābhiḥ sudānū auśijāya vaṇije dīrghaśravase madhu kośo akṣarat /	yābhiḥ sudānū auśijāya vaṇije dīrghaśravase madhu kośaḥ akṣarat 
SA_GV01_rvh1-10u-2381	RV_1,112.11c kakṣīvantaṃ stotāraṃ yābhir āvataṃ tābhir ū ṣu ūtibhir aśvinā gatam //	kakṣīvantam stotāram yābhiḥ āvatam tābhiḥ u su ūtibhiḥ aśvinā gatam 
SA_GV01_rvh1-10u-2382	RV_1,112.12a yābhī rasāṃ kṣodasodnaḥ pipinvathur anaśvaṃ yābhī ratham āvataṃ jiṣe /	yābhiḥ rasām kṣodasā udnaḥ pipinvathuḥ an aśvam yābhiḥ ratham āvatam jiṣe 
SA_GV01_rvh1-10u-2383	RV_1,112.12c yābhis triśoka usriyā udājata tābhir ū ṣu ūtibhir aśvinā gatam //	yābhiḥ triśokaḥ usriyāḥ udājata tābhiḥ u su ūtibhiḥ aśvinā gatam 
SA_GV01_rvh1-10u-2384	RV_1,112.13a yābhiḥ sūryam pariyāthaḥ parāvati mandhātāraṃ kṣaitrapatyeṣv āvatam /	yābhiḥ sūryam pariyāthaḥ parāvati mandhātāram kṣaitrapatyeṣu āvatam 
SA_GV01_rvh1-10u-2385	RV_1,112.13c yābhir vipram pra bharadvājam āvataṃ tābhir ū ṣu ūtibhir aśvinā gatam //	yābhiḥ vipram pra bharadvājam āvatam tābhiḥ u su ūtibhiḥ aśvinā gatam 
SA_GV01_rvh1-10u-2386	RV_1,112.14a yābhir mahām atithigvaṃ kaśojuvaṃ divodāsaṃ śambarahatya āvatam /	yābhiḥ mahām atithigvam kaśojuvam divodāsam śambara hatye āvatam 
SA_GV01_rvh1-10u-2387	RV_1,112.14c yābhiḥ pūrbhidye trasadasyum āvataṃ tābhir ū ṣu ūtibhir aśvinā gatam //	yābhiḥ pūḥ bhidye trasadasyum āvatam tābhiḥ u su ūtibhiḥ aśvinā gatam 
SA_GV01_rvh1-10u-2388	RV_1,112.15a yābhir vamraṃ vipipānam upastutaṃ kaliṃ yābhir vittajāniṃ duvasyathaḥ /	yābhiḥ vamram vipipānam upastutam kalim yābhiḥ vitta jānim duvasyathaḥ 
SA_GV01_rvh1-10u-2389	RV_1,112.15c yābhir vyaśvam uta pṛthim āvataṃ tābhir ū ṣu ūtibhir aśvinā gatam //	yābhiḥ vyaśvam uta pṛthim āvatam tābhiḥ u su ūtibhiḥ aśvinā gatam 
SA_GV01_rvh1-10u-2390	RV_1,112.16a yābhir narā śayave yābhir atraye yābhiḥ purā manave gātum īṣathuḥ /	yābhiḥ narā śayave yābhiḥ atraye yābhiḥ purā manave gātum īṣathuḥ 
SA_GV01_rvh1-10u-2391	RV_1,112.16c yābhiḥ śārīr ājataṃ syūmaraśmaye tābhir ū ṣu ūtibhir aśvinā gatam //	yābhiḥ śārīḥ ājatam syūmaraśmaye tābhiḥ u su ūtibhiḥ aśvinā gatam 
SA_GV01_rvh1-10u-2392	RV_1,112.17a yābhiḥ paṭharvā jaṭharasya majmanāgnir nādīdec cita iddho ajmann ā /	yābhiḥ paṭharvā jaṭharasya majmanā agniḥ na adīdet citaḥ iddhaḥ ajman ā 
SA_GV01_rvh1-10u-2393	RV_1,112.17c yābhiḥ śaryātam avatho mahādhane tābhir ū ṣu ūtibhir aśvinā gatam //	yābhiḥ śaryātam avathaḥ mahā dhane tābhiḥ u su ūtibhiḥ aśvinā gatam 
SA_GV01_rvh1-10u-2394	RV_1,112.18a yābhir aṅgiro manasā niraṇyatho 'graṃ gacchatho vivare goarṇasaḥ /	yābhiḥ aṅgiraḥ manasā niraṇyathaḥ gram gacchathaḥ vivare go arṇasaḥ 
SA_GV01_rvh1-10u-2395	RV_1,112.18c yābhir manuṃ śūram iṣā samāvataṃ tābhir ū ṣu ūtibhir aśvinā gatam //	yābhiḥ manum śūram iṣā samāvatam tābhiḥ u su ūtibhiḥ aśvinā gatam 
SA_GV01_rvh1-10u-2396	RV_1,112.19a yābhiḥ patnīr vimadāya nyūhathur ā gha vā yābhir aruṇīr aśikṣatam /	yābhiḥ patnīḥ vimadāya nyūhathuḥ ā gha vā yābhiḥ aruṇīḥ aśikṣatam 
SA_GV01_rvh1-10u-2397	RV_1,112.19c yābhiḥ sudāsa ūhathuḥ sudevyaṃ tābhir ū ṣu ūtibhir aśvinā gatam //	yābhiḥ sudāse ūhathuḥ su devyam tābhiḥ u su ūtibhiḥ aśvinā gatam 
SA_GV01_rvh1-10u-2398	RV_1,112.20a yābhiḥ śantātī bhavatho dadāśuṣe bhujyuṃ yābhir avatho yābhir adhrigum /	yābhiḥ śantātī bhavathaḥ dadāśuṣe bhujyum yābhiḥ avathaḥ yābhiḥ adhrigum 
SA_GV01_rvh1-10u-2399	RV_1,112.20c omyāvatīṃ subharām ṛtastubhaṃ tābhir ū ṣu ūtibhir aśvinā gatam //	omyāvatīm subharām ṛta stubham tābhiḥ u su ūtibhiḥ aśvinā gatam 
SA_GV01_rvh1-10u-2400	RV_1,112.21a yābhiḥ kṛśānum asane duvasyatho jave yābhir yūno arvantam āvatam /	yābhiḥ kṛśānum asane duvasyathaḥ jave yābhiḥ yūnaḥ arvantam āvatam 
SA_GV01_rvh1-10u-2401	RV_1,112.21c madhu priyam bharatho yat saraḍbhyas tābhir ū ṣu ūtibhir aśvinā gatam //	madhu priyam bharathaḥ yat saraḍbhyaḥ tābhiḥ u su ūtibhiḥ aśvinā gatam 
SA_GV01_rvh1-10u-2402	RV_1,112.22a yābhir naraṃ goṣuyudhaṃ nṛṣāhye kṣetrasya sātā tanayasya jinvathaḥ /	yābhiḥ naram goṣuyudham nṛṣāhye kṣetrasya sātā tanayasya jinvathaḥ 
SA_GV01_rvh1-10u-2403	RV_1,112.22c yābhī rathāṃ avatho yābhir arvatas tābhir ū ṣu ūtibhir aśvinā gatam //	yābhiḥ avathaḥ yābhiḥ arvataḥ tābhiḥ u su ūtibhiḥ aśvinā gatam 
SA_GV01_rvh1-10u-2404	RV_1,112.23a yābhiḥ kutsam ārjuneyaṃ śatakratū pra turvītim pra ca dabhītim āvatam /	yābhiḥ kutsam ārjuneyam śata kratū pra turvītim pra ca dabhītim āvatam 
SA_GV01_rvh1-10u-2405	RV_1,112.23c yābhir dhvasantim puruṣantim āvataṃ tābhir ū ṣu ūtibhir aśvinā gatam //	yābhiḥ dhvasantim puruṣantim āvatam tābhiḥ u su ūtibhiḥ aśvinā gatam 
SA_GV01_rvh1-10u-2406	RV_1,112.24a apnasvatīm aśvinā vācam asme kṛtaṃ no dasrā vṛṣaṇā manīṣām /	apnasvatīm aśvinā vācam asme kṛtam naḥ dasrā vṛṣaṇā manīṣām 
SA_GV01_rvh1-10u-2407	RV_1,112.24c adyūtye 'vase ni hvaye vāṃ vṛdhe ca no bhavataṃ vājasātau //	a dyūtye vase ni hvaye vām vṛdhe ca naḥ bhavatam vājasātau 
SA_GV01_rvh1-10u-2408	RV_1,112.25a dyubhir aktubhiḥ pari pātam asmān ariṣṭebhir aśvinā saubhagebhiḥ /	dyubhiḥ aktubhiḥ pari pātam asmān ariṣṭebhiḥ aśvinā saubhagebhiḥ 
SA_GV01_rvh1-10u-2409	RV_1,112.25c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2410	RV_1,113.01a idaṃ śreṣṭhaṃ jyotiṣāṃ jyotir āgāc citraḥ praketo ajaniṣṭa vibhvā /	idam śreṣṭham jyotiṣām jyotiḥ āgāt citraḥ praketaḥ ajaniṣṭa vibhvā 
SA_GV01_rvh1-10u-2411	RV_1,113.01c yathā prasūtā savituḥ savāyaṃ evā rātry uṣase yonim āraik //	yathā prasūtā savituḥ savāyam evā rātrī uṣase yonim āraik 
SA_GV01_rvh1-10u-2412	RV_1,113.02a ruśadvatsā ruśatī śvetyāgād āraig u kṛṣṇā sadanāny asyāḥ /	ruśat vatsā ruśatī śvetyā agāt āraik u kṛṣṇā sadanāni asyāḥ 
SA_GV01_rvh1-10u-2413	RV_1,113.02c samānabandhū amṛte anūcī dyāvā varṇaṃ carata āmināne //	samāna bandhū amṛte anūcī dyāvā varṇam carataḥ āmināne 
SA_GV01_rvh1-10u-2414	RV_1,113.03a samāno adhvā svasror anantas tam anyānyā carato devaśiṣṭe /	samānaḥ adhvā svasroḥ anantaḥ tam anyā anyā carataḥ deva śiṣṭe 
SA_GV01_rvh1-10u-2415	RV_1,113.03c na methete na tasthatuḥ sumeke naktoṣāsā samanasā virūpe //	na methete na tasthatuḥ sumeke naktoṣāsā samanasā virūpe 
SA_GV01_rvh1-10u-2416	RV_1,113.04a bhāsvatī netrī sūnṛtānām aceti citrā vi duro na āvaḥ /	bhāsvatī netrī sūnṛtānām aceti citrā vi duraḥ naḥ āvaḥ 
SA_GV01_rvh1-10u-2417	RV_1,113.04c prārpyā jagad vy u no rāyo akhyad uṣā ajīgar bhuvanāni viśvā //	prārpyā jagat vi u naḥ rāyaḥ akhyat uṣāḥ ajīgaḥ bhuvanāni viśvā 
SA_GV01_rvh1-10u-2418	RV_1,113.05a jihmaśye caritave maghony ābhogaya iṣṭaye rāya u tvam /	jihmaśye caritave maghonī ābhogaye iṣṭaye rāye u tvam 
SA_GV01_rvh1-10u-2419	RV_1,113.05c dabhram paśyadbhya urviyā vicakṣa uṣā ajīgar bhuvanāni viśvā //	dabhram paśyadbhyaḥ urviyā vicakṣe uṣāḥ ajīgaḥ bhuvanāni viśvā 
SA_GV01_rvh1-10u-2420	RV_1,113.06a kṣatrāya tvaṃ śravase tvam mahīyā iṣṭaye tvam artham iva tvam ityai /	kṣatrāya tvam śravase tvam mahīyai iṣṭaye tvam artham iva tvam ityai 
SA_GV01_rvh1-10u-2421	RV_1,113.06c visadṛśā jīvitābhipracakṣa uṣā ajīgar bhuvanāni viśvā //	visadṛśā jīvitā abhipracakṣe uṣāḥ ajīgaḥ bhuvanāni viśvā 
SA_GV01_rvh1-10u-2422	RV_1,113.07a eṣā divo duhitā praty adarśi vyucchantī yuvatiḥ śukravāsāḥ /	eṣā divaḥ duhitā prati adarśi vyucchantī yuvatiḥ śukra vāsāḥ 
SA_GV01_rvh1-10u-2423	RV_1,113.07c viśvasyeśānā pārthivasya vasva uṣo adyeha subhage vy uccha //	viśvasya īśānā pārthivasya vasvaḥ uṣaḥ adyā iha subhage vi uccha 
SA_GV01_rvh1-10u-2424	RV_1,113.08a parāyatīnām anv eti pātha āyatīnām prathamā śaśvatīnām /	parāyatīnām anu eti pāthaḥ āyatīnām prathamā śaśvatīnām 
SA_GV01_rvh1-10u-2425	RV_1,113.08c vyucchantī jīvam udīrayanty uṣā mṛtaṃ kaṃ cana bodhayantī //	vyucchantī jīvam udīrayantī uṣāḥ mṛtam kam cana bodhayantī 
SA_GV01_rvh1-10u-2426	RV_1,113.09a uṣo yad agniṃ samidhe cakartha vi yad āvaś cakṣasā sūryasya /	uṣaḥ yat agnim samidhe cakartha vi yat āvaḥ cakṣasā sūryasya 
SA_GV01_rvh1-10u-2427	RV_1,113.09c yan mānuṣān yakṣyamāṇāṃ ajīgas tad deveṣu cakṛṣe bhadram apnaḥ //	yat mānuṣān yakṣyamāṇām ajīgaḥ tat deveṣu cakṛṣe bhadram apnaḥ 
SA_GV01_rvh1-10u-2428	RV_1,113.10a kiyāty ā yat samayā bhavāti yā vyūṣur yāś ca nūnaṃ vyucchān /	kiyāti ā yat samayā bhavāti yāḥ vyūṣuḥ yāḥ ca nūnam vyucchān 
SA_GV01_rvh1-10u-2429	RV_1,113.10c anu pūrvāḥ kṛpate vāvaśānā pradīdhyānā joṣam anyābhir eti //	anu pūrvāḥ kṛpate vāvaśānā pradīdhyānā joṣam anyābhiḥ eti 
SA_GV01_rvh1-10u-2430	RV_1,113.11a īyuṣ ṭe ye pūrvatarām apaśyan vyucchantīm uṣasam martyāsaḥ /	īyuḥ ṭe ye pūrvatarām apaśyan vyucchantīm uṣasam martyāsaḥ 
SA_GV01_rvh1-10u-2431	RV_1,113.11c asmābhir ū nu praticakṣyābhūd o te yanti ye aparīṣu paśyān //	asmābhiḥ u nu praticakṣya abhūt ā u te yanti ye aparīṣu paśyān 
SA_GV01_rvh1-10u-2432	RV_1,113.12a yāvayaddveṣā ṛtapā ṛtejāḥ sumnāvarī sūnṛtā īrayantī /	yāvayat dveṣāḥ ṛta pāḥ ṛtejāḥ sumnāvarī sūnṛtāḥ īrayantī 
SA_GV01_rvh1-10u-2433	RV_1,113.12c sumaṅgalīr bibhratī devavītim ihādyoṣaḥ śreṣṭhatamā vy uccha //	su maṅgalīḥ bibhratī deva vītim iha adya uṣaḥ śreṣṭhatamā vi uccha 
SA_GV01_rvh1-10u-2434	RV_1,113.13a śaśvat puroṣā vy uvāsa devy atho adyedaṃ vy āvo maghonī /	śaśvat purā uṣāḥ vi uvāsa devī atho adyā idam vi āvaḥ maghonī 
SA_GV01_rvh1-10u-2435	RV_1,113.13c atho vy ucchād uttarāṃ anu dyūn ajarāmṛtā carati svadhābhiḥ //	atha u vi ucchāt uttarām anu dyūn ajarā amṛtā carati svadhābhiḥ 
SA_GV01_rvh1-10u-2436	RV_1,113.14a vy añjibhir diva ātāsv adyaud apa kṛṣṇāṃ nirṇijaṃ devy āvaḥ /	vi añjibhiḥ divaḥ ātāsu adyaut apa kṛṣṇām nirṇijam devī āvaḥ 
SA_GV01_rvh1-10u-2437	RV_1,113.14c prabodhayanty aruṇebhir aśvair oṣā yāti suyujā rathena //	prabodhayantī aruṇebhiḥ aśvaiḥ ā uṣāḥ yāti su yujā rathena 
SA_GV01_rvh1-10u-2438	RV_1,113.15a āvahantī poṣyā vāryāṇi citraṃ ketuṃ kṛṇute cekitānā /	āvahantī poṣyā vāryāṇi citram ketum kṛṇute cekitānā 
SA_GV01_rvh1-10u-2439	RV_1,113.15c īyuṣīṇām upamā śaśvatīnāṃ vibhātīnām prathamoṣā vy aśvait //	īyuṣīṇām upamā śaśvatīnām vibhātīnām prathamā uṣāḥ vi aśvait 
SA_GV01_rvh1-10u-2440	RV_1,113.16a ud īrdhvaṃ jīvo asur na āgād apa prāgāt tama ā jyotir eti /	ud īrdhvam jīvaḥ asuḥ naḥ āgāt apa prāgāt tamaḥ ā jyotiḥ eti 
SA_GV01_rvh1-10u-2441	RV_1,113.16c āraik panthāṃ yātave sūryāyāganma yatra pratiranta āyuḥ //	āraik panthām yātave sūryāya aganma yatra pratirante āyuḥ 
SA_GV01_rvh1-10u-2442	RV_1,113.17a syūmanā vāca ud iyarti vahni stavāno rebha uṣaso vibhātīḥ /	syūmanā vācaḥ ud iyarti vahniḥ stavānaḥ rebhaḥ uṣasaḥ vibhātīḥ 
SA_GV01_rvh1-10u-2443	RV_1,113.17c adyā tad uccha gṛṇate maghony asme āyur ni didīhi prajāvat //	adyā tat uccha gṛṇate maghoni asme āyuḥ ni didīhi prajāvat 
SA_GV01_rvh1-10u-2444	RV_1,113.18a yā gomatīr uṣasaḥ sarvavīrā vyucchanti dāśuṣe martyāya /	yāḥ gomatīḥ uṣasaḥ sarva vīrāḥ vyucchanti dāśuṣe martyāya 
SA_GV01_rvh1-10u-2445	RV_1,113.18c vāyor iva sūnṛtānām udarke tā aśvadā aśnavat somasutvā //	vāyoḥ iva sūnṛtānām udarke tāḥ aśva dāḥ aśnavat soma sutvā 
SA_GV01_rvh1-10u-2446	RV_1,113.19a mātā devānām aditer anīkaṃ yajñasya ketur bṛhatī vi bhāhi /	mātā devānām aditeḥ anīkam yajñasya ketuḥ bṛhatī vi bhāhi 
SA_GV01_rvh1-10u-2447	RV_1,113.19c praśastikṛd brahmaṇe no vy ucchā no jane janaya viśvavāre //	praśasti kṛt brahmaṇe naḥ vi uccha ā naḥ jane janaya viśva vāre 
SA_GV01_rvh1-10u-2448	RV_1,113.20a yac citram apna uṣaso vahantījānāya śaśamānāya bhadram /	yat citram apnaḥ uṣasaḥ vahanti ījānāya śaśamānāya bhadram 
SA_GV01_rvh1-10u-2449	RV_1,113.20c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2450	RV_1,114.01a imā rudrāya tavase kapardine kṣayadvīrāya pra bharāmahe matīḥ /	imāḥ rudrāya tavase kapardine kṣayadvīrāya pra bharāmahe matīḥ 
SA_GV01_rvh1-10u-2451	RV_1,114.01c yathā śam asad dvipade catuṣpade viśvam puṣṭaṃ grāme asminn anāturam //	yathā śam asat dvipade catuṣpade viśvam puṣṭam grāme asmin anāturam 
SA_GV01_rvh1-10u-2452	RV_1,114.02a mṛḷā no rudrota no mayas kṛdhi kṣayadvīrāya namasā vidhema te /	mṛḷa naḥ rudra uta naḥ mayaḥ kṛdhi kṣayadvīrāya namasā vidhema te 
SA_GV01_rvh1-10u-2453	RV_1,114.02c yac chaṃ ca yoś ca manur āyeje pitā tad aśyāma tava rudra praṇītiṣu //	yat śam ca yoḥ ca manuḥ āyeje pitā tat aśyāma tava rudra praṇītiṣu 
SA_GV01_rvh1-10u-2454	RV_1,114.03a aśyāma te sumatiṃ devayajyayā kṣayadvīrasya tava rudra mīḍhvaḥ /	aśyāma te sumatim deva yajyayā kṣayadvīrasya tava rudra mīḍhvaḥ 
SA_GV01_rvh1-10u-2455	RV_1,114.03c sumnāyann id viśo asmākam ā carāriṣṭavīrā juhavāma te haviḥ //	sumnāyan id viśaḥ asmākam ā cara ariṣṭa vīrāḥ juhavāma te haviḥ 
SA_GV01_rvh1-10u-2456	RV_1,114.04a tveṣaṃ vayaṃ rudraṃ yajñasādhaṃ vaṅkuṃ kavim avase ni hvayāmahe /	tveṣam vayam rudram yajñasādham vaṅkum kavim avase ni hvayāmahe 
SA_GV01_rvh1-10u-2457	RV_1,114.04c āre asmad daivyaṃ heḷo asyatu sumatim id vayam asyā vṛṇīmahe //	āre asmat daivyam heḍaḥ asyatu sumatim id vayam asya ā vṛṇīmahe 
SA_GV01_rvh1-10u-2458	RV_1,114.05a divo varāham aruṣaṃ kapardinaṃ tveṣaṃ rūpaṃ namasā ni hvayāmahe /	divaḥ varāham aruṣam kapardinam tveṣam rūpam namasā ni hvayāmahe 
SA_GV01_rvh1-10u-2459	RV_1,114.05c haste bibhrad bheṣajā vāryāṇi śarma varma cchardir asmabhyaṃ yaṃsat //	haste bibhrat bheṣajā vāryāṇi śarma varma chardiḥ asmabhyam yaṃsat 
SA_GV01_rvh1-10u-2460	RV_1,114.06a idam pitre marutām ucyate vacaḥ svādoḥ svādīyo rudrāya vardhanam /	idam pitre marutām ucyate vacaḥ svādoḥ svādīyaḥ rudrāya vardhanam 
SA_GV01_rvh1-10u-2461	RV_1,114.06c rāsvā ca no amṛta martabhojanaṃ tmane tokāya tanayāya mṛḷa //	rāsvā ca naḥ amṛta marta bhojanam tmane tokāya tanayāya mṛḷa 
SA_GV01_rvh1-10u-2462	RV_1,114.07a mā no mahāntam uta mā no arbhakam mā na ukṣantam uta mā na ukṣitam /	mā naḥ mahāntam uta mā naḥ arbhakam mā naḥ ukṣantam uta mā naḥ ukṣitam 
SA_GV01_rvh1-10u-2463	RV_1,114.07c mā no vadhīḥ pitaram mota mātaram mā naḥ priyās tanvo rudra rīriṣaḥ //	mā naḥ vadhīḥ pitaram mā uta mātaram mā naḥ priyāḥ tanvaḥ rudra rīriṣaḥ 
SA_GV01_rvh1-10u-2464	RV_1,114.08a mā nas toke tanaye mā na āyau mā no goṣu mā no aśveṣu rīriṣaḥ /	mā naḥ toke tanaye mā naḥ āyau mā naḥ goṣu mā naḥ aśveṣu rīriṣaḥ 
SA_GV01_rvh1-10u-2465	RV_1,114.08c vīrān mā no rudra bhāmito vadhīr haviṣmantaḥ sadam it tvā havāmahe //	vīrān mā naḥ rudra bhāmitaḥ vadhīḥ haviṣmantaḥ sadam id tvā havāmahe 
SA_GV01_rvh1-10u-2466	RV_1,114.09a upa te stomān paśupā ivākaraṃ rāsvā pitar marutāṃ sumnam asme /	upa te stomān paśu pāḥ iva akaram rāsvā pitar marutām sumnam asme 
SA_GV01_rvh1-10u-2467	RV_1,114.09c bhadrā hi te sumatir mṛḷayattamāthā vayam ava it te vṛṇīmahe //	bhadrā hi te sumatiḥ mṛḍayattama athā vayam avaḥ id te vṛṇīmahe 
SA_GV01_rvh1-10u-2468	RV_1,114.10a āre te goghnam uta pūruṣaghnaṃ kṣayadvīra sumnam asme te astu /	āre te go ghnam uta pūruṣa ghnam kṣayadvīra sumnam asme te astu 
SA_GV01_rvh1-10u-2469	RV_1,114.10c mṛḷā ca no adhi ca brūhi devādhā ca naḥ śarma yaccha dvibarhāḥ //	mṛḷa ca naḥ adhi ca brūhi deva adhā ca naḥ śarma yaccha dvibarhāḥ 
SA_GV01_rvh1-10u-2470	RV_1,114.11a avocāma namo asmā avasyavaḥ śṛṇotu no havaṃ rudro marutvān /	avocāma namaḥ asmai avasyavaḥ śṛṇotu naḥ havam rudraḥ marutvān 
SA_GV01_rvh1-10u-2471	RV_1,114.11c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2472	RV_1,115.01a citraṃ devānām ud agād anīkaṃ cakṣur mitrasya varuṇasyāgneḥ /	citram devānām ud agāt anīkam cakṣuḥ mitrasya varuṇasya agneḥ 
SA_GV01_rvh1-10u-2473	RV_1,115.01c āprā dyāvāpṛthivī antarikṣaṃ sūrya ātmā jagatas tasthuṣaś ca //	āprāḥ dyāvāpṛthivī antarikṣam sūryaḥ ātmā jagataḥ tasthuṣaḥ ca 
SA_GV01_rvh1-10u-2474	RV_1,115.02a sūryo devīm uṣasaṃ rocamānām maryo na yoṣām abhy eti paścāt /	sūryaḥ devīm uṣasam rocamānām maryaḥ na yoṣām abhī eti paścāt 
SA_GV01_rvh1-10u-2475	RV_1,115.02c yatrā naro devayanto yugāni vitanvate prati bhadrāya bhadram //	yatrā naraḥ devayantaḥ yugāni vitanvate prati bhadrāya bhadram 
SA_GV01_rvh1-10u-2476	RV_1,115.03a bhadrā aśvā haritaḥ sūryasya citrā etagvā anumādyāsaḥ /	bhadrāḥ aśvāḥ haritaḥ sūryasya citrāḥ etagvāḥ anumādyāsaḥ 
SA_GV01_rvh1-10u-2477	RV_1,115.03c namasyanto diva ā pṛṣṭham asthuḥ pari dyāvāpṛthivī yanti sadyaḥ //	namasyantaḥ divaḥ ā pṛṣṭham asthuḥ pari dyāvāpṛthivī yanti sadyas 
SA_GV01_rvh1-10u-2478	RV_1,115.04a tat sūryasya devatvaṃ tan mahitvam madhyā kartor vitataṃ saṃ jabhāra /	tat sūryasya deva tvam tat mahi tvam madhyā kartoḥ vitatam sam jabhāra 
SA_GV01_rvh1-10u-2479	RV_1,115.04c yaded ayukta haritaḥ sadhasthād ād rātrī vāsas tanute simasmai //	yadā id ayukta haritaḥ sadhasthāt āt rātrī vāsaḥ tanute simasmai 
SA_GV01_rvh1-10u-2480	RV_1,115.05a tan mitrasya varuṇasyābhicakṣe sūryo rūpaṃ kṛṇute dyor upasthe /	tat mitrasya varuṇasya abhicakṣe sūryaḥ rūpam kṛṇute dyoḥ upasthe 
SA_GV01_rvh1-10u-2481	RV_1,115.05c anantam anyad ruśad asya pājaḥ kṛṣṇam anyad dharitaḥ sam bharanti //	anantam anyat ruśat asya pājaḥ kṛṣṇam anyat haritaḥ sam bharanti 
SA_GV01_rvh1-10u-2482	RV_1,115.06a adyā devā uditā sūryasya nir aṃhasaḥ pipṛtā nir avadyāt /	adyā devāḥ uditā sūryasya niḥ aṃhasaḥ pipṛta niḥ avadyāt 
SA_GV01_rvh1-10u-2483	RV_1,115.06c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-2484	RV_1,116.01a nāsatyābhyām barhir iva pra vṛñje stomāṃ iyarmy abhriyeva vātaḥ /	nāsatyābhyām barhiḥ iva pra vṛñje stomān iyarmi abhriyā iva vātaḥ 
SA_GV01_rvh1-10u-2485	RV_1,116.01c yāv arbhagāya vimadāya jāyāṃ senājuvā nyūhatū rathena //	yau arbhagāya vimadāya jāyām senā juvā nyūhatuḥ rathena 
SA_GV01_rvh1-10u-2486	RV_1,116.02a vīḷupatmabhir āśuhemabhir vā devānāṃ vā jūtibhiḥ śāśadānā /	vīḍu patmabhiḥ āśu hemabhiḥ vā devānām vā jūtibhiḥ śāśadānā 
SA_GV01_rvh1-10u-2487	RV_1,116.02c tad rāsabho nāsatyā sahasram ājā yamasya pradhane jigāya //	tat rāsabhaḥ nāsatyā sahasram ājā yamasya pradhane jigāya 
SA_GV01_rvh1-10u-2488	RV_1,116.03a tugro ha bhujyum aśvinodameghe rayiṃ na kaś cin mamṛvāṃ avāhāḥ /	tugraḥ ha bhujyum aśvinā uda meghe rayim na kaḥ cit mamṛvān avāhār 
SA_GV01_rvh1-10u-2489	RV_1,116.03c tam ūhathur naubhir ātmanvatībhir antarikṣaprudbhir apodakābhiḥ //	tam ūhathuḥ naubhiḥ ātmanvatībhiḥ antarikṣa prudbhiḥ apodakābhiḥ 
SA_GV01_rvh1-10u-2490	RV_1,116.04a tisraḥ kṣapas trir ahātivrajadbhir nāsatyā bhujyum ūhathuḥ pataṅgaiḥ /	tisraḥ kṣapaḥ tris ahā ativrajadbhiḥ nāsatyā bhujyum ūhathuḥ pataṅgaiḥ 
SA_GV01_rvh1-10u-2491	RV_1,116.04c samudrasya dhanvann ārdrasya pāre tribhī rathaiḥ śatapadbhiḥ ṣaḷaśvaiḥ //	samudrasya dhanvan ārdrasya pāre tribhiḥ rathaiḥ śata padbhiḥ ṣaṣ aśvaiḥ 
SA_GV01_rvh1-10u-2492	RV_1,116.05a anārambhaṇe tad avīrayethām anāsthāne agrabhaṇe samudre /	an ārambhaṇe tat avīrayethām an āsthāne agrabhaṇe samudre 
SA_GV01_rvh1-10u-2493	RV_1,116.05c yad aśvinā ūhathur bhujyum astaṃ śatāritrāṃ nāvam ātasthivāṃsam //	yat aśvinau ūhathuḥ bhujyum astam śata aritrām nāvam ātasthivāṃsam 
SA_GV01_rvh1-10u-2494	RV_1,116.06a yam aśvinā dadathuḥ śvetam aśvam aghāśvāya śaśvad it svasti /	yam aśvinā dadathuḥ śvetam aśvam agha aśvāya śaśvat id svasti 
SA_GV01_rvh1-10u-2495	RV_1,116.06c tad vāṃ dātram mahi kīrtenyam bhūt paidvo vājī sadam id dhavyo aryaḥ //	tat vām dātram mahi kīrtenyam bhūt paidvaḥ vājī sadam id havyaḥ aryaḥ 
SA_GV01_rvh1-10u-2496	RV_1,116.07a yuvaṃ narā stuvate pajriyāya kakṣīvate aradatam purandhim /	yuvam narā stuvate pajriyāya kakṣīvate aradatam purandhim 
SA_GV01_rvh1-10u-2497	RV_1,116.07c kārotarāc chaphād aśvasya vṛṣṇaḥ śataṃ kumbhāṃ asiñcataṃ surāyāḥ //	kārotarāt śaphāt aśvasya vṛṣṇaḥ śatam kumbhān asiñcatam surāyāḥ 
SA_GV01_rvh1-10u-2498	RV_1,116.08a himenāgniṃ ghraṃsam avārayethām pitumatīm ūrjam asmā adhattam /	himena agnim ghraṃsam avārayethām pitumatīm ūrjam asmai adhattam 
SA_GV01_rvh1-10u-2499	RV_1,116.08c ṛbīse atrim aśvināvanītam un ninyathuḥ sarvagaṇaṃ svasti //	ṛbīse atrim aśvinā avanītam ud ninyathuḥ sarva gaṇam svasti 
SA_GV01_rvh1-10u-2500	RV_1,116.09a parāvataṃ nāsatyānudethām uccābudhnaṃ cakrathur jihmabāram /	parāvatam nāsatyā anudethām uccābudhnam cakrathuḥ jihma bāram 
SA_GV01_rvh1-10u-2501	RV_1,116.09c kṣarann āpo na pāyanāya rāye sahasrāya tṛṣyate gotamasya //	kṣaran āpaḥ na pāyanāya rāye sahasrāya tṛṣyate gotamasya 
SA_GV01_rvh1-10u-2502	RV_1,116.10a jujuruṣo nāsatyota vavrim prāmuñcataṃ drāpim iva cyavānāt /	jujuruṣaḥ nāsatya uta vavrim prāmuñcatam drāpim iva cyavānāt 
SA_GV01_rvh1-10u-2503	RV_1,116.10c prātirataṃ jahitasyāyur dasrād it patim akṛṇutaṃ kanīnām //	prātiratam jahitasya āyuḥ dasrā āt id patim akṛṇutam kanīnām 
SA_GV01_rvh1-10u-2504	RV_1,116.11a tad vāṃ narā śaṃsyaṃ rādhyaṃ cābhiṣṭiman nāsatyā varūtham /	tat vām narā śaṃsyam rādhyam ca abhiṣṭiman nāsatyāḥ varūtham 
SA_GV01_rvh1-10u-2505	RV_1,116.11c yad vidvāṃsā nidhim ivāpagūḷham ud darśatād ūpathur vandanāya //	yat vidvāṃsā nidhim iva apagūḍham ud darśatāt ūpathuḥ vandanāya 
SA_GV01_rvh1-10u-2506	RV_1,116.12a tad vāṃ narā sanaye daṃsa ugram āviṣ kṛṇomi tanyatur na vṛṣṭim /	tat vām narā sanaye daṃsaḥ ugram āvis kṛṇomi tanyatuḥ na vṛṣṭim 
SA_GV01_rvh1-10u-2507	RV_1,116.12c dadhyaṅ ha yan madhv ātharvaṇo vām aśvasya śīrṣṇā pra yad īm uvāca //	dadhyaṅ ha yat madhu ātharvaṇaḥ vām aśvasya śīrṣṇā pra yat īm uvāca 
SA_GV01_rvh1-10u-2508	RV_1,116.13a ajohavīn nāsatyā karā vām mahe yāman purubhujā purandhiḥ /	ajohavīt nāsatyā karā vām mahe yāman puru bhujā purandhiḥ 
SA_GV01_rvh1-10u-2509	RV_1,116.13c śrutaṃ tac chāsur iva vadhrimatyā hiraṇyahastam aśvināv adattam //	śrutam tat śāsuḥ iva vadhrimatyāḥ hiraṇyahastam aśvinau adattam 
SA_GV01_rvh1-10u-2510	RV_1,116.14a āsno vṛkasya vartikām abhīke yuvaṃ narā nāsatyāmumuktam /	āsnaḥ vṛkasya vartikām abhīke yuvam narā nāsatya amumuktam 
SA_GV01_rvh1-10u-2511	RV_1,116.14c uto kavim purubhujā yuvaṃ ha kṛpamāṇam akṛṇutaṃ vicakṣe //	uta u kavim puru bhujā yuvam ha kṛpamāṇam akṛṇutam vicakṣe 
SA_GV01_rvh1-10u-2512	RV_1,116.15a caritraṃ hi ver ivācchedi parṇam ājā khelasya paritakmyāyām /	caritram hi veḥ iva acchedi parṇam ājā khelasya paritakmyāyām 
SA_GV01_rvh1-10u-2513	RV_1,116.15c sadyo jaṅghām āyasīṃ viśpalāyai dhane hite sartave praty adhattam //	sadyas jaṅghām āyasīm viśpalāyai dhane hite sartave prati adhattam 
SA_GV01_rvh1-10u-2514	RV_1,116.16a śatam meṣān vṛkye cakṣadānam ṛjrāśvaṃ tam pitāndhaṃ cakāra /	śatam meṣān vṛkye cakṣadānam ṛjrāśvam tam pitā andham cakāra 
SA_GV01_rvh1-10u-2515	RV_1,116.16c tasmā akṣī nāsatyā vicakṣa ādhattaṃ dasrā bhiṣajāv anarvan //	tasmai akṣī nāsatyāḥ vicakṣe ādhattam dasrā bhiṣajau anarvan 
SA_GV01_rvh1-10u-2516	RV_1,116.17a ā vāṃ rathaṃ duhitā sūryasya kārṣmevātiṣṭhad arvatā jayantī /	ā vām ratham duhitā sūryasya kārṣma iva atiṣṭhat arvatā jayantī 
SA_GV01_rvh1-10u-2517	RV_1,116.17c viśve devā anv amanyanta hṛdbhiḥ sam u śriyā nāsatyā sacethe //	viśve devāḥ anu amanyanta hṛdbhiḥ sam u śriyā nāsatyā sacethe 
SA_GV01_rvh1-10u-2518	RV_1,116.18a yad ayātaṃ divodāsāya vartir bharadvājāyāśvinā hayantā /	yat ayātam divodāsāya vartiḥ bharadvājāya aśvinā 
SA_GV01_rvh1-10u-2519	RV_1,116.18c revad uvāha sacano ratho vāṃ vṛṣabhaś ca śiṃśumāraś ca yuktā //	revat uvāha sacanaḥ rathaḥ vām vṛṣabhaḥ ca śiṃśumāraḥ ca yuktā 
SA_GV01_rvh1-10u-2520	RV_1,116.19a rayiṃ sukṣatraṃ svapatyam āyuḥ suvīryaṃ nāsatyā vahantā /	rayim su kṣatram su apatyam āyuḥ su vīryam nāsatyā vahantā 
SA_GV01_rvh1-10u-2521	RV_1,116.19c ā jahnāvīṃ samanasopa vājais trir ahno bhāgaṃ dadhatīm ayātam //	ā jahnāvīm samanasā upa vājaiḥ tris ahnaḥ bhāgam dadhatīm ayātam 
SA_GV01_rvh1-10u-2522	RV_1,116.20a pariviṣṭaṃ jāhuṣaṃ viśvataḥ sīṃ sugebhir naktam ūhathū rajobhiḥ /	pariviṣṭam jāhuṣam viśvatas sīm sugebhiḥ naktam ūhathuḥ rajobhiḥ 
SA_GV01_rvh1-10u-2523	RV_1,116.20c vibhindunā nāsatyā rathena vi parvatāṃ ajarayū ayātam //	vibhindunā nāsatyā rathena vi parvatān ajarayū ayātam 
SA_GV01_rvh1-10u-2524	RV_1,116.21a ekasyā vastor āvataṃ raṇāya vaśam aśvinā sanaye sahasrā /	ekasyāḥ vastoḥ āvatam raṇāya vaśam aśvinā sanaye sahasrā 
SA_GV01_rvh1-10u-2525	RV_1,116.21c nir ahataṃ ducchunā indravantā pṛthuśravaso vṛṣaṇāv arātīḥ //	niḥ ahatam ducchunāḥ indravantā pṛthuśravasaḥ vṛṣaṇau arātīḥ 
SA_GV01_rvh1-10u-2526	RV_1,116.22a śarasya cid ārcatkasyāvatād ā nīcād uccā cakrathuḥ pātave vāḥ /	śarasya cit ārcatkasya avatāt ā nīcāt uccā cakrathuḥ pātave vāḥ 
SA_GV01_rvh1-10u-2527	RV_1,116.22c śayave cin nāsatyā śacībhir jasuraye staryam pipyathur gām //	śayave cit nāsatyā śacībhiḥ jasuraye staryam pipyathuḥ gām 
SA_GV01_rvh1-10u-2528	RV_1,116.23a avasyate stuvate kṛṣṇiyāya ṛjūyate nāsatyā śacībhiḥ /	avasyate stuvate kṛṣṇiyāya ṛjūyate nāsatyā śacībhiḥ 
SA_GV01_rvh1-10u-2529	RV_1,116.23c paśuṃ na naṣṭam iva darśanāya viṣṇāpvaṃ dadathur viśvakāya //	paśum na naṣṭam iva darśanāya viṣṇāpvam dadathuḥ viśvakāya 
SA_GV01_rvh1-10u-2530	RV_1,116.24a daśa rātrīr aśivenā nava dyūn avanaddhaṃ śnathitam apsv antaḥ /	daśa rātrīḥ aśivena nava dyūn avanaddham śnathitam apsu antar 
SA_GV01_rvh1-10u-2531	RV_1,116.24c viprutaṃ rebham udani pravṛktam un ninyathuḥ somam iva sruveṇa //	viprutam rebham udani pravṛktam ud ninyathuḥ somam iva sruveṇa 
SA_GV01_rvh1-10u-2532	RV_1,116.25a pra vāṃ daṃsāṃsy aśvināv avocam asya patiḥ syāṃ sugavaḥ suvīraḥ /	pra vām daṃsāṃsi aśvinau avocam asya patiḥ syām sugavaḥ su vīraḥ 
SA_GV01_rvh1-10u-2533	RV_1,116.25c uta paśyann aśnuvan dīrgham āyur astam ivej jarimāṇaṃ jagamyām //	uta paśyan aśnuvan dīrgham āyuḥ astam iva id jarimāṇam jagamyām 
SA_GV01_rvh1-10u-2534	RV_1,117.01a madhvaḥ somasyāśvinā madāya pratno hotā vivāsate vām /	madhvaḥ somasya aśvinā madāya pratnaḥ hotā vivāsate vām 
SA_GV01_rvh1-10u-2535	RV_1,117.01c barhiṣmatī rātir viśritā gīr iṣā yātaṃ nāsatyopa vājaiḥ //	barhiṣmatī rātiḥ viśritā gīḥ iṣā yātam nāsatyā upa vājaiḥ 
SA_GV01_rvh1-10u-2536	RV_1,117.02a yo vām aśvinā manaso javīyān rathaḥ svaśvo viśa ājigāti /	yaḥ vām aśvinā manasaḥ javīyān rathaḥ su aśvaḥ viśaḥ ājigāti 
SA_GV01_rvh1-10u-2537	RV_1,117.02c yena gacchathaḥ sukṛto duroṇaṃ tena narā vartir asmabhyaṃ yātam //	yena gacchathaḥ su kṛtaḥ duroṇam tena narā vartiḥ asmabhyam yātam 
SA_GV01_rvh1-10u-2538	RV_1,117.03a ṛṣiṃ narāv aṃhasaḥ pāñcajanyam ṛbīsād atrim muñcatho gaṇena /	ṛṣim narau aṃhasaḥ pāñcajanyam ṛbīsāt atrim muñcathaḥ gaṇena 
SA_GV01_rvh1-10u-2539	RV_1,117.03c minantā dasyor aśivasya māyā anupūrvaṃ vṛṣaṇā codayantā //	minantā dasyoḥ aśivasya māyāḥ anupūrvam vṛṣaṇā codayantā 
SA_GV01_rvh1-10u-2540	RV_1,117.04a aśvaṃ na gūḷham aśvinā durevair ṛṣiṃ narā vṛṣaṇā rebham apsu /	aśvam na gūḍham aśvinā durevaiḥ ṛṣim narā vṛṣaṇā rebham apsu 
SA_GV01_rvh1-10u-2541	RV_1,117.04c saṃ taṃ riṇītho viprutaṃ daṃsobhir na vāṃ jūryanti pūrvyā kṛtāni //	sam tam riṇīthaḥ viprutam daṃsobhiḥ na vām jūryanti pūrvyā kṛtāni 
SA_GV01_rvh1-10u-2542	RV_1,117.05a suṣupvāṃsaṃ na nirṛter upasthe sūryaṃ na dasrā tamasi kṣiyantam /	suṣupvāṃsam na nirṛteḥ upasthe sūryam na dasrā tamasi kṣiyantam 
SA_GV01_rvh1-10u-2543	RV_1,117.05c śubhe rukmaṃ na darśataṃ nikhātam ud ūpathur aśvinā vandanāya //	śubhe rukmam na darśatam nikhātam ud ūpathuḥ aśvinā vandanāya 
SA_GV01_rvh1-10u-2544	RV_1,117.06a tad vāṃ narā śaṃsyam pajriyeṇa kakṣīvatā nāsatyā parijman /	tat vām narā śaṃsyam pajriyeṇa kakṣīvatā nāsatyā parijman 
SA_GV01_rvh1-10u-2545	RV_1,117.06c śaphād aśvasya vājino janāya śataṃ kumbhāṃ asiñcatam madhūnām //	śaphāt aśvasya vājinaḥ janāya śatam kumbhān asiñcatam madhūnām 
SA_GV01_rvh1-10u-2546	RV_1,117.07a yuvaṃ narā stuvate kṛṣṇiyāya viṣṇāpvaṃ dadathur viśvakāya /	yuvam narā stuvate kṛṣṇiyāya viṣṇāpvam dadathuḥ viśvakāya 
SA_GV01_rvh1-10u-2547	RV_1,117.07c ghoṣāyai cit pitṛṣade duroṇe patiṃ jūryantyā aśvināv adattam //	ghoṣāyai cit pitṛṣade duroṇe patim jūryantyai aśvinau adattam 
SA_GV01_rvh1-10u-2548	RV_1,117.08a yuvaṃ śyāvāya ruśatīm adattam mahaḥ kṣoṇasyāśvinā kaṇvāya /	yuvam śyāvāya ruśatīm adattam mahaḥ kṣoṇasya aśvinā kaṇvāya 
SA_GV01_rvh1-10u-2549	RV_1,117.08c pravācyaṃ tad vṛṣaṇā kṛtaṃ vāṃ yan nārṣadāya śravo adhyadhattam //	pravācyam tat vṛṣaṇā kṛtam vām yat nārṣadāya śravaḥ adhyadhattam 
SA_GV01_rvh1-10u-2550	RV_1,117.09a purū varpāṃsy aśvinā dadhānā ni pedava ūhathur āśum aśvam /	purū varpāṃsi aśvinā dadhānā ni pedavaḥ ūhathuḥ āśum aśvam 
SA_GV01_rvh1-10u-2551	RV_1,117.09c sahasrasāṃ vājinam apratītam ahihanaṃ śravasyaṃ tarutram //	sahasra sām vājinam apratītam ahi hanam śravasyam tarutram 
SA_GV01_rvh1-10u-2552	RV_1,117.10a etāni vāṃ śravasyā sudānū brahmāṅgūṣaṃ sadanaṃ rodasyoḥ /	etāni vām śravasyā sudānū brahma āṅgūṣam sadanam rodasyoḥ 
SA_GV01_rvh1-10u-2553	RV_1,117.10c yad vām pajrāso aśvinā havante yātam iṣā ca viduṣe ca vājam //	yat vām pajrāsaḥ aśvinā havante yātam iṣā ca viduṣe ca vājam 
SA_GV01_rvh1-10u-2554	RV_1,117.11a sūnor mānenāśvinā gṛṇānā vājaṃ viprāya bhuraṇā radantā /	sūnoḥ mānena aśvinā gṛṇānā vājam viprāya bhuraṇā radantā 
SA_GV01_rvh1-10u-2555	RV_1,117.11c agastye brahmaṇā vāvṛdhānā saṃ viśpalāṃ nāsatyāriṇītam //	agastye brahmaṇā vāvṛdhānā sam viśpalām nāsatyā ariṇītam 
SA_GV01_rvh1-10u-2556	RV_1,117.12a kuha yāntā suṣṭutiṃ kāvyasya divo napātā vṛṣaṇā śayutrā /	kuha yāntā suṣṭutim kāvyasya divaḥ napātā vṛṣaṇā śayutrā 
SA_GV01_rvh1-10u-2557	RV_1,117.12c hiraṇyasyeva kalaśaṃ nikhātam ud ūpathur daśame aśvināhan //	hiraṇyasya iva kalaśam nikhātam ud ūpathuḥ daśame aśvinā ahan 
SA_GV01_rvh1-10u-2558	RV_1,117.13a yuvaṃ cyavānam aśvinā jarantam punar yuvānaṃ cakrathuḥ śacībhiḥ /	yuvam cyavānam aśvinā jarantam punar yuvānam cakrathuḥ śacībhiḥ 
SA_GV01_rvh1-10u-2559	RV_1,117.13c yuvo rathaṃ duhitā sūryasya saha śriyā nāsatyāvṛṇīta //	yuvoḥ ratham duhitā sūryasya saha śriyā nāsatyā avṛṇīta 
SA_GV01_rvh1-10u-2560	RV_1,117.14a yuvaṃ tugrāya pūrvyebhir evaiḥ punarmanyāv abhavataṃ yuvānā /	yuvam tugrāya pūrvyebhiḥ evaiḥ punarmanyau abhavatam yuvānā 
SA_GV01_rvh1-10u-2561	RV_1,117.14c yuvam bhujyum arṇaso niḥ samudrād vibhir ūhathur ṛjrebhir aśvaiḥ //	yuvam bhujyum arṇasaḥ niḥ samudrāt vibhiḥ ūhathuḥ ṛjrebhiḥ aśvaiḥ 
SA_GV01_rvh1-10u-2562	RV_1,117.15a ajohavīd aśvinā taugryo vām proḷhaḥ samudram avyathir jaganvān /	ajohavīt aśvinā taugryaḥ vām proḍhaḥ samudram avyathiḥ jaganvān 
SA_GV01_rvh1-10u-2563	RV_1,117.15c niṣ ṭam ūhathuḥ suyujā rathena manojavasā vṛṣaṇā svasti //	niḥ tam ūhathuḥ su yujā rathena manaḥ javasā vṛṣaṇā svasti 
SA_GV01_rvh1-10u-2564	RV_1,117.16a ajohavīd aśvinā vartikā vām āsno yat sīm amuñcataṃ vṛkasya /	ajohavīt aśvinā vartikā vām āsnaḥ yat sīm amuñcatam vṛkasya 
SA_GV01_rvh1-10u-2565	RV_1,117.16c vi jayuṣā yayathuḥ sānv adrer jātaṃ viṣvāco ahataṃ viṣeṇa //	vi jayuṣā yayathuḥ sānū adreḥ jātam viṣvācaḥ ahatam viṣeṇa 
SA_GV01_rvh1-10u-2566	RV_1,117.17a śatam meṣān vṛkye māmahānaṃ tamaḥ praṇītam aśivena pitrā /	śatam meṣān vṛkye māmahānam tamaḥ praṇītam aśivena pitrā 
SA_GV01_rvh1-10u-2567	RV_1,117.17c ākṣī ṛjrāśve aśvināv adhattaṃ jyotir andhāya cakrathur vicakṣe //	ā akṣī ṛjrāśve aśvinau adhattam jyotiḥ andhāya cakrathuḥ vicakṣe 
SA_GV01_rvh1-10u-2568	RV_1,117.18a śunam andhāya bharam ahvayat sā vṛkīr aśvinā vṛṣaṇā nareti /	śunam andhāya bharam ahvayat sā vṛkīḥ aśvinā vṛṣaṇā narā iti 
SA_GV01_rvh1-10u-2569	RV_1,117.18c jāraḥ kanīna iva cakṣadāna ṛjrāśvaḥ śatam ekaṃ ca meṣān //	jāraḥ kanīnaḥ iva cakṣadānaḥ ṛjrāśvaḥ śatam ekam ca meṣān 
SA_GV01_rvh1-10u-2570	RV_1,117.19a mahī vām ūtir aśvinā mayobhūr uta srāmaṃ dhiṣṇyā saṃ riṇīthaḥ /	mahī vām ūtiḥ aśvinā mayaḥ bhūḥ uta srāmam dhiṣṇyā sam riṇīthaḥ 
SA_GV01_rvh1-10u-2571	RV_1,117.19c athā yuvām id ahvayat purandhir āgacchataṃ sīṃ vṛṣaṇāv avobhiḥ //	athā yuvām id ahvayat purandhiḥ āgacchatam sīm vṛṣaṇau avobhiḥ 
SA_GV01_rvh1-10u-2572	RV_1,117.20a adhenuṃ dasrā staryaṃ viṣaktām apinvataṃ śayave aśvinā gām /	adhenum dasrā staryam viṣaktām apinvatam śayave aśvinā gām 
SA_GV01_rvh1-10u-2573	RV_1,117.20c yuvaṃ śacībhir vimadāya jāyāṃ ny ūhathuḥ purumitrasya yoṣām //	yuvam śacībhiḥ vimadāya jāyām ni ūhathuḥ purumitrasya yoṣām 
SA_GV01_rvh1-10u-2574	RV_1,117.21a yavaṃ vṛkeṇāśvinā vapanteṣaṃ duhantā manuṣāya dasrā /	yavam vṛkeṇa aśvinā vapantā iṣam duhantā manuṣāya dasrā 
SA_GV01_rvh1-10u-2575	RV_1,117.21c abhi dasyum bakureṇā dhamantoru jyotiś cakrathur āryāya //	abhi dasyum bakureṇa dhamantā uru jyotiḥ cakrathuḥ āryāya 
SA_GV01_rvh1-10u-2576	RV_1,117.22a ātharvaṇāyāśvinā dadhīce 'śvyaṃ śiraḥ praty airayatam /	ātharvaṇāya aśvinā dadhīce śvyam śiraḥ prati airayatam 
SA_GV01_rvh1-10u-2577	RV_1,117.22c sa vām madhu pra vocad ṛtāyan tvāṣṭraṃ yad dasrāv apikakṣyaṃ vām //	sa vām madhu pra vocat ṛtāyan tvāṣṭram yat dasrau apikakṣyam vām 
SA_GV01_rvh1-10u-2578	RV_1,117.23a sadā kavī sumatim ā cake vāṃ viśvā dhiyo aśvinā prāvatam me /	sadā kavī sumatim ā cake vām viśvāḥ dhiyaḥ aśvinā prāvatam me 
SA_GV01_rvh1-10u-2579	RV_1,117.23c asme rayiṃ nāsatyā bṛhantam apatyasācaṃ śrutyaṃ rarāthām //	asme rayim nāsatyāḥ bṛhantam apatyasācam śrutyam rarāthām 
SA_GV01_rvh1-10u-2580	RV_1,117.24a hiraṇyahastam aśvinā rarāṇā putraṃ narā vadhrimatyā adattam /	hiraṇyahastam aśvinā rarāṇā putram narā vadhrimatyai adattam 
SA_GV01_rvh1-10u-2581	RV_1,117.24c tridhā ha śyāvam aśvinā vikastam uj jīvasa airayataṃ sudānū //	tridhā ha śyāvam aśvinā vikastam ud jīvase airayatam sudānū 
SA_GV01_rvh1-10u-2582	RV_1,117.25a etāni vām aśvinā vīryāṇi pra pūrvyāṇy āyavo 'vocan /	etāni vām aśvinā vīryāṇi pra pūrvyāṇi āyavaḥ vocan 
SA_GV01_rvh1-10u-2583	RV_1,117.25c brahma kṛṇvanto vṛṣaṇā yuvabhyāṃ suvīrāso vidatham ā vadema //	brahma kṛṇvantaḥ vṛṣaṇā yuvabhyām su vīrāsaḥ vidatham ā vadema 
SA_GV01_rvh1-10u-2584	RV_1,118.01a ā vāṃ ratho aśvinā śyenapatvā sumṛḷīkaḥ svavāṃ yātv arvāṅ /	ā vām rathaḥ aśvinā śyena patvā su mṛḍīkaḥ su avām yātu arvāṅ 
SA_GV01_rvh1-10u-2585	RV_1,118.01c yo martyasya manaso javīyān trivandhuro vṛṣaṇā vātaraṃhāḥ //	yaḥ martyasya manasaḥ javīyān tri vandhuraḥ vṛṣaṇā vāta raṃhāḥ 
SA_GV01_rvh1-10u-2586	RV_1,118.02a trivandhureṇa trivṛtā rathena tricakreṇa suvṛtā yātam arvāk /	tri vandhureṇa trivṛtā rathena tri cakreṇa suvṛtā yātam arvāk 
SA_GV01_rvh1-10u-2587	RV_1,118.02c pinvataṃ gā jinvatam arvato no vardhayatam aśvinā vīram asme //	pinvatam gāḥ jinvatam arvataḥ naḥ vardhayatam aśvinā vīram asme 
SA_GV01_rvh1-10u-2588	RV_1,118.03a pravadyāmanā suvṛtā rathena dasrāv imaṃ śṛṇutaṃ ślokam adreḥ /	pravat yāmanā suvṛtā rathena dasrau imam śṛṇutam ślokam adreḥ 
SA_GV01_rvh1-10u-2589	RV_1,118.03c kim aṅga vām praty avartiṃ gamiṣṭhāhur viprāso aśvinā purājāḥ //	kim aṅga vām prati avartim gamiṣṭhā āhuḥ viprāsaḥ aśvinā purājāḥ 
SA_GV01_rvh1-10u-2590	RV_1,118.04a ā vāṃ śyenāso aśvinā vahantu rathe yuktāsa āśavaḥ pataṅgāḥ /	ā vām śyenāsaḥ aśvinā vahantu rathe yuktāsaḥ āśavaḥ pataṅgāḥ 
SA_GV01_rvh1-10u-2591	RV_1,118.04c ye apturo divyāso na gṛdhrā abhi prayo nāsatyā vahanti //	ye apturaḥ divyāsaḥ na gṛdhrāḥ abhi prayaḥ nāsatyā vahanti 
SA_GV01_rvh1-10u-2592	RV_1,118.05a ā vāṃ rathaṃ yuvatis tiṣṭhad atra juṣṭvī narā duhitā sūryasya /	ā vām ratham yuvatiḥ tiṣṭhat atra juṣṭvī narā duhitā sūryasya 
SA_GV01_rvh1-10u-2593	RV_1,118.05c pari vām aśvā vapuṣaḥ pataṅgā vayo vahantv aruṣā abhīke //	pari vām aśvāḥ vapuṣaḥ pataṅgāḥ vayaḥ vahantu aruṣāḥ abhīke 
SA_GV01_rvh1-10u-2594	RV_1,118.06a ud vandanam airataṃ daṃsanābhir ud rebhaṃ dasrā vṛṣaṇā śacībhiḥ /	ud vandanam airatam daṃsanābhiḥ ud rebham dasrā vṛṣaṇā śacībhiḥ 
SA_GV01_rvh1-10u-2595	RV_1,118.06c niṣ ṭaugryam pārayathaḥ samudrāt punaś cyavānaṃ cakrathur yuvānam //	niḥ taugryam pārayathaḥ samudrāt punar cyavānam cakrathuḥ yuvānam 
SA_GV01_rvh1-10u-2596	RV_1,118.07a yuvam atraye 'vanītāya taptam ūrjam omānam aśvināv adhattam /	yuvam atraye vanītāya taptam ūrjam omānam aśvinau adhattam 
SA_GV01_rvh1-10u-2597	RV_1,118.07c yuvaṃ kaṇvāyāpiriptāya cakṣuḥ praty adhattaṃ suṣṭutiṃ jujuṣāṇā //	yuvam kaṇvāya apiriptāya cakṣuḥ prati adhattam suṣṭutim jujuṣāṇā 
SA_GV01_rvh1-10u-2598	RV_1,118.08a yuvaṃ dhenuṃ śayave nādhitāyāpinvatam aśvinā pūrvyāya /	yuvam dhenum śayave nādhitāya apinvatam aśvinā pūrvyāya 
SA_GV01_rvh1-10u-2599	RV_1,118.08c amuñcataṃ vartikām aṃhaso niḥ prati jaṅghāṃ viśpalāyā adhattam //	amuñcatam vartikām aṃhasaḥ niḥ prati jaṅghām viśpalāyai adhattam 
SA_GV01_rvh1-10u-2600	RV_1,118.09a yuvaṃ śvetam pedava indrajūtam ahihanam aśvinādattam aśvam /	yuvam śvetam pedavaḥ indra jūtam ahi hanam aśvinā adattam aśvam 
SA_GV01_rvh1-10u-2601	RV_1,118.09c johūtram aryo abhibhūtim ugraṃ sahasrasāṃ vṛṣaṇaṃ vīḍvaṅgam //	johūtram aryaḥ abhibhūtim ugram sahasra sām vṛṣaṇam vīḍu aṅgam 
SA_GV01_rvh1-10u-2602	RV_1,118.10a tā vāṃ narā sv avase sujātā havāmahe aśvinā nādhamānāḥ /	tā vām narā su avase sujātā havāmahe aśvinā nādhamānāḥ 
SA_GV01_rvh1-10u-2603	RV_1,118.10c ā na upa vasumatā rathena giro juṣāṇā suvitāya yātam //	ā naḥ upa vasumatā rathena giraḥ juṣāṇā suvitāya yātam 
SA_GV01_rvh1-10u-2604	RV_1,118.11a ā śyenasya javasā nūtanenāsme yātaṃ nāsatyā sajoṣāḥ /	ā śyenasya javasā nūtanena asme yātam nāsatyā sajoṣāḥ 
SA_GV01_rvh1-10u-2605	RV_1,118.11c have hi vām aśvinā rātahavyaḥ śaśvattamāyā uṣaso vyuṣṭau //	have hi vām aśvinā rāta havyaḥ śaśvattamāyāḥ uṣasaḥ vyuṣṭau 
SA_GV01_rvh1-10u-2606	RV_1,119.01a ā vāṃ ratham purumāyam manojuvaṃ jīrāśvaṃ yajñiyaṃ jīvase huve /	ā vām ratham puru māyam manaḥ juvam jīra aśvam yajñiyam jīvase huve 
SA_GV01_rvh1-10u-2607	RV_1,119.01c sahasraketuṃ vaninaṃ śatadvasuṃ śruṣṭīvānaṃ varivodhām abhi prayaḥ //	sahasra ketum vaninam śatadvasum śruṣṭīvānam varivaḥ dhām abhi prayaḥ 
SA_GV01_rvh1-10u-2608	RV_1,119.02a ūrdhvā dhītiḥ praty asya prayāmany adhāyi śasman sam ayanta ā diśaḥ /	ūrdhvā dhītiḥ prati asya prayāmani adhāyi śasman sam ayanta ā diśaḥ 
SA_GV01_rvh1-10u-2609	RV_1,119.02c svadāmi gharmam prati yanty ūtaya ā vām ūrjānī ratham aśvināruhat //	svadāmi gharmam prati yanti ūtayaḥ ā vām ūrjānī ratham aśvinā āruhat 
SA_GV01_rvh1-10u-2610	RV_1,119.03a saṃ yan mithaḥ paspṛdhānāso agmata śubhe makhā amitā jāyavo raṇe /	sam yat mithas paspṛdhānāsaḥ agmata śubhe makhāḥ amitāḥ jāyavaḥ raṇe 
SA_GV01_rvh1-10u-2611	RV_1,119.03c yuvor aha pravaṇe cekite ratho yad aśvinā vahathaḥ sūrim ā varam //	yuvoḥ aha pravaṇe cekite rathaḥ yat aśvinā vahathaḥ sūrim ā varam 
SA_GV01_rvh1-10u-2612	RV_1,119.04a yuvam bhujyum bhuramāṇaṃ vibhir gataṃ svayuktibhir nivahantā pitṛbhya ā /	yuvam bhujyum bhuramāṇam vibhiḥ gatam sva yuktibhiḥ nivahantā pitṛbhyaḥ ā 
SA_GV01_rvh1-10u-2613	RV_1,119.04c yāsiṣṭaṃ vartir vṛṣaṇā vijenyaṃ divodāsāya mahi ceti vām avaḥ //	yāsiṣṭam vartiḥ vṛṣaṇā vijenyam divodāsāya mahi ceti vām avaḥ 
SA_GV01_rvh1-10u-2614	RV_1,119.05a yuvor aśvinā vapuṣe yuvāyujaṃ rathaṃ vāṇī yematur asya śardhyam /	yuvoḥ aśvinā vapuṣe yuvāyujam ratham vāṇī yematuḥ asya śardhyam 
SA_GV01_rvh1-10u-2615	RV_1,119.05c ā vām patitvaṃ sakhyāya jagmuṣī yoṣāvṛṇīta jenyā yuvām patī //	ā vām pati tvam sakhyāya jagmuṣī yoṣā vṛṇīta jenyā yuvām patī 
SA_GV01_rvh1-10u-2616	RV_1,119.06a yuvaṃ rebham pariṣūter uruṣyatho himena gharmam paritaptam atraye /	yuvam rebham pariṣūteḥ uruṣyathaḥ himena gharmam paritaptam atraye 
SA_GV01_rvh1-10u-2617	RV_1,119.06c yuvaṃ śayor avasam pipyathur gavi pra dīrgheṇa vandanas tāry āyuṣā //	yuvam śayoḥ avasam pipyathuḥ gavi pra dīrgheṇa vandanaḥ tāri āyuṣā 
SA_GV01_rvh1-10u-2618	RV_1,119.07a yuvaṃ vandanaṃ nirṛtaṃ jaraṇyayā rathaṃ na dasrā karaṇā sam invathaḥ /	yuvam vandanam nirṛtam jaraṇyayā ratham na dasrā karaṇā sam invathaḥ 
SA_GV01_rvh1-10u-2619	RV_1,119.07c kṣetrād ā vipraṃ janatho vipanyayā pra vām atra vidhate daṃsanā bhuvat //	kṣetrāt ā vipram janathaḥ vipanyayā pra vām atra vidhate daṃsanā bhuvat 
SA_GV01_rvh1-10u-2620	RV_1,119.08a agacchataṃ kṛpamāṇam parāvati pituḥ svasya tyajasā nibādhitam /	agacchatam kṛpamāṇam parāvati pituḥ svasya tyajasā nibādhitam 
SA_GV01_rvh1-10u-2621	RV_1,119.08c svarvatīr ita ūtīr yuvor aha citrā abhīke abhavann abhiṣṭayaḥ //	svarvatīḥ itas ūtīḥ yuvoḥ aha citrāḥ abhīke abhavan abhiṣṭayaḥ 
SA_GV01_rvh1-10u-2622	RV_1,119.09a uta syā vām madhuman makṣikārapan made somasyauśijo huvanyati /	uta syā vām madhumat makṣikā arapat made somasya auśijaḥ huvanyati 
SA_GV01_rvh1-10u-2623	RV_1,119.09c yuvaṃ dadhīco mana ā vivāsatho 'thā śiraḥ prati vām aśvyaṃ vadat //	yuvam dadhīcaḥ manaḥ ā vivāsathaḥ u thā śiraḥ prati vām aśvyam vadat 
SA_GV01_rvh1-10u-2624	RV_1,119.10a yuvam pedave puruvāram aśvinā spṛdhāṃ śvetaṃ tarutāraṃ duvasyathaḥ /	yuvam pedave puru vāram aśvinā spṛdhām śvetam tarutāram duvasyathaḥ 
SA_GV01_rvh1-10u-2625	RV_1,119.10c śaryair abhidyum pṛtanāsu duṣṭaraṃ carkṛtyam indram iva carṣaṇīsaham //	śaryaiḥ abhidyum pṛtanāsu duṣṭaram carkṛtyam indram iva carṣaṇīsaham 
SA_GV01_rvh1-10u-2626	RV_1,120.01a kā rādhad dhotrāśvinā vāṃ ko vāṃ joṣa ubhayoḥ /	kā rādhat hotrā aśvinā vām kaḥ vām joṣaḥ ubhayoḥ 
SA_GV01_rvh1-10u-2627	RV_1,120.01c kathā vidhāty apracetāḥ //	kathā vidhāti apracetāḥ 
SA_GV01_rvh1-10u-2628	RV_1,120.02a vidvāṃsāv id duraḥ pṛcched avidvān itthāparo acetāḥ /	vidvāṃsau id duraḥ pṛcchet avidvān itthā aparaḥ acetāḥ 
SA_GV01_rvh1-10u-2629	RV_1,120.02c nū cin nu marte akrau //	nū cit nu marte akrau 
SA_GV01_rvh1-10u-2630	RV_1,120.03a tā vidvāṃsā havāmahe vāṃ tā no vidvāṃsā manma vocetam adya /	tā vidvāṃsā havāmahe vām tā naḥ vidvāṃsā manma vocetam adya 
SA_GV01_rvh1-10u-2631	RV_1,120.03c prārcad dayamāno yuvākuḥ //	prārcat dayamānaḥ yuvākuḥ 
SA_GV01_rvh1-10u-2632	RV_1,120.04a vi pṛcchāmi pākyā na devān vaṣaṭkṛtasyādbhutasya dasrā /	vi pṛcchāmi pākyā na devān vaṣaṭkṛtasya adbhutasya dasrā 
SA_GV01_rvh1-10u-2633	RV_1,120.04c pātaṃ ca sahyaso yuvaṃ ca rabhyaso naḥ //	pātam ca sahyasaḥ yuvam ca rabhyasaḥ naḥ 
SA_GV01_rvh1-10u-2634	RV_1,120.05a pra yā ghoṣe bhṛgavāṇe na śobhe yayā vācā yajati pajriyo vām /	pra yā ghoṣe bhṛgavāṇe na śobhe yayā vācā yajati pajriyaḥ vām 
SA_GV01_rvh1-10u-2635	RV_1,120.05c praiṣayur na vidvān //	praiṣayuḥ na vidvān 
SA_GV01_rvh1-10u-2636	RV_1,120.06a śrutaṃ gāyatraṃ takavānasyāhaṃ cid dhi rirebhāśvinā vām /	śrutam gāyatram takavānasya aham cit hi rirebha aśvinā vām 
SA_GV01_rvh1-10u-2637	RV_1,120.06c ākṣī śubhas patī dan //	ā akṣī śubhaḥ patī dan 
SA_GV01_rvh1-10u-2638	RV_1,120.07a yuvaṃ hy āstam maho ran yuvaṃ vā yan niratataṃsatam /	yuvam hi āstam mahaḥ ran yuvam vā yat niratataṃsatam 
SA_GV01_rvh1-10u-2639	RV_1,120.07c tā no vasū sugopā syātam pātaṃ no vṛkād aghāyoḥ //	tā naḥ vasū su gopā syātam pātam naḥ vṛkāt aghāyoḥ 
SA_GV01_rvh1-10u-2640	RV_1,120.08a mā kasmai dhātam abhy amitriṇe no mākutrā no gṛhebhyo dhenavo guḥ /	mā kasmai dhātam abhī amitriṇe na u mā akutrā naḥ gṛhebhyaḥ dhenavaḥ guḥ 
SA_GV01_rvh1-10u-2641	RV_1,120.08c stanābhujo aśiśvīḥ //	stanābhujaḥ aśiśvīḥ 
SA_GV01_rvh1-10u-2642	RV_1,120.09a duhīyan mitradhitaye yuvāku rāye ca no mimītaṃ vājavatyai /	duhīyan mitradhitaye yuvāku rāye ca naḥ mimītam vājavatyai 
SA_GV01_rvh1-10u-2643	RV_1,120.09c iṣe ca no mimītaṃ dhenumatyai //	iṣe ca naḥ mimītam dhenumatyai 
SA_GV01_rvh1-10u-2644	RV_1,120.10a aśvinor asanaṃ ratham anaśvaṃ vājinīvatoḥ /	aśvinoḥ asanam ratham an aśvam vājinīvatoḥ 
SA_GV01_rvh1-10u-2645	RV_1,120.10c tenāham bhūri cākana //	tena aham bhūri cākana 
SA_GV01_rvh1-10u-2646	RV_1,120.11a ayaṃ samaha mā tanūhyāte janāṃ anu /	ayam samaha mā janān anu 
SA_GV01_rvh1-10u-2647	RV_1,120.11c somapeyaṃ sukho rathaḥ //	soma peyam sukhaḥ rathaḥ 
SA_GV01_rvh1-10u-2648	RV_1,120.12a adha svapnasya nir vide 'bhuñjataś ca revataḥ /	adha svapnasya niḥ vide bhuñjataḥ ca revataḥ 
SA_GV01_rvh1-10u-2649	RV_1,120.12c ubhā tā basri naśyataḥ //	ubhā tā basri naśyataḥ 
SA_GV01_rvh1-10u-2650	RV_1,121.01a kad itthā nṝṃḥ pātraṃ devayatāṃ śravad giro aṅgirasāṃ turaṇyan /	kad itthā nṝn pātram devayatām śravat giraḥ aṅgirasām turaṇyan 
SA_GV01_rvh1-10u-2651	RV_1,121.01c pra yad ānaḍ viśa ā harmyasyoru kraṃsate adhvare yajatraḥ //	pra yat ānaṭ viśaḥ ā harmyasya uru kraṃsate adhvare yajatraḥ 
SA_GV01_rvh1-10u-2652	RV_1,121.02a stambhīd dha dyāṃ sa dharuṇam pruṣāyad ṛbhur vājāya draviṇaṃ naro goḥ /	stambhīt ha dyām sa dharuṇam pruṣāyat ṛbhuḥ vājāya draviṇam naraḥ goḥ 
SA_GV01_rvh1-10u-2653	RV_1,121.02c anu svajām mahiṣaś cakṣata vrām menām aśvasya pari mātaraṃ goḥ //	anu sva jām mahiṣaḥ cakṣata vrām menām aśvasya pari mātaram goḥ 
SA_GV01_rvh1-10u-2654	RV_1,121.03a nakṣad dhavam aruṇīḥ pūrvyaṃ rāṭ turo viśām aṅgirasām anu dyūn /	nakṣat havam aruṇīḥ pūrvyam rāj turaḥ viśām aṅgirasām anu dyūn 
SA_GV01_rvh1-10u-2655	RV_1,121.03c takṣad vajraṃ niyutaṃ tastambhad dyāṃ catuṣpade naryāya dvipāde //	takṣat vajram niyutam tastambhat dyām catuṣpade naryāya dvipāde 
SA_GV01_rvh1-10u-2656	RV_1,121.04a asya made svaryaṃ dā ṛtāyāpīvṛtam usriyāṇām anīkam /	asya made svaryam dāḥ ṛtāya apīvṛtam usriyāṇām anīkam 
SA_GV01_rvh1-10u-2657	RV_1,121.04c yad dha prasarge trikakum nivartad apa druho mānuṣasya duro vaḥ //	yat ha prasarge trikakubh nivartat apa druhaḥ mānuṣasya duraḥ var 
SA_GV01_rvh1-10u-2658	RV_1,121.05a tubhyam payo yat pitarāv anītāṃ rādhaḥ suretas turaṇe bhuraṇyū /	tubhyam payaḥ yat pitarau anītām rādhaḥ su retaḥ turaṇe bhuraṇyu 
SA_GV01_rvh1-10u-2659	RV_1,121.05c śuci yat te rekṇa āyajanta sabardughāyāḥ paya usriyāyāḥ //	śuci yat te rekṇaḥ āyajanta sabardughāyāḥ payaḥ usriyāyāḥ 
SA_GV01_rvh1-10u-2660	RV_1,121.06a adha pra jajñe taraṇir mamattu pra rocy asyā uṣaso na sūraḥ /	adha pra jajñe taraṇiḥ mamattu pra roci asyāḥ uṣasaḥ na sūraḥ 
SA_GV01_rvh1-10u-2661	RV_1,121.06c indur yebhir āṣṭa sveduhavyaiḥ sruveṇa siñcañ jaraṇābhi dhāma //	induḥ yebhiḥ āṣṭa sveduhavyaiḥ sruveṇa siñcam jaraṇā abhi dhāma 
SA_GV01_rvh1-10u-2662	RV_1,121.07a svidhmā yad vanadhitir apasyāt sūro adhvare pari rodhanā goḥ /	su idhmā yat vanadhitiḥ apasyāt sūraḥ adhvare pari rodhanā goḥ 
SA_GV01_rvh1-10u-2663	RV_1,121.07c yad dha prabhāsi kṛtvyāṃ anu dyūn anarviśe paśviṣe turāya //	yat ha prabhāsi kṛtvyān anu dyūn anarviśe paśviṣe turāya 
SA_GV01_rvh1-10u-2664	RV_1,121.08a aṣṭā maho diva ādo harī iha dyumnāsāham abhi yodhāna utsam /	aṣṭā mahaḥ divaḥ ādaḥ harī iha dyumnāsāham abhi yodhānaḥ utsam 
SA_GV01_rvh1-10u-2665	RV_1,121.08c hariṃ yat te mandinaṃ dukṣan vṛdhe gorabhasam adribhir vātāpyam //	harim yat te mandinam dukṣan vṛdhe go rabhasam adribhiḥ vātāpyam 
SA_GV01_rvh1-10u-2666	RV_1,121.09a tvam āyasam prati vartayo gor divo aśmānam upanītam ṛbhvā /	tvam āyasam prati vartayaḥ goḥ divaḥ aśmānam upanītam ṛbhvā 
SA_GV01_rvh1-10u-2667	RV_1,121.09c kutsāya yatra puruhūta vanvañ chuṣṇam anantaiḥ pariyāsi vadhaiḥ //	kutsāya yatra puruhūta vanvam śuṣṇam anantaiḥ pariyāsi vadhaiḥ 
SA_GV01_rvh1-10u-2668	RV_1,121.10a purā yat sūras tamaso apītes tam adrivaḥ phaligaṃ hetim asya /	purā yat sūraḥ tamasaḥ apīteḥ tam adrivas phaligam hetim asya 
SA_GV01_rvh1-10u-2669	RV_1,121.10c śuṣṇasya cit parihitaṃ yad ojo divas pari sugrathitaṃ tad ādaḥ //	śuṣṇasya cit parihitam yat ojaḥ divaḥ pari su grathitam tat ādaḥ 
SA_GV01_rvh1-10u-2670	RV_1,121.11a anu tvā mahī pājasī acakre dyāvākṣāmā madatām indra karman /	anu tvā mahī pājasī a cakre dyāvākṣāmā madatām indra karman 
SA_GV01_rvh1-10u-2671	RV_1,121.11c tvaṃ vṛtram āśayānaṃ sirāsu maho vajreṇa siṣvapo varāhum //	tvam vṛtram āśayānam sirāsu mahaḥ u vajreṇa siṣvapaḥ varāhum 
SA_GV01_rvh1-10u-2672	RV_1,121.12a tvam indra naryo yāṃ avo nṝn tiṣṭhā vātasya suyujo vahiṣṭhān /	tvam indra naryaḥ yām avaḥ nṝn tiṣṭhāḥ vātasya su yujaḥ vahiṣṭhān 
SA_GV01_rvh1-10u-2673	RV_1,121.12c yaṃ te kāvya uśanā mandinaṃ dād vṛtrahaṇam pāryaṃ tatakṣa vajram //	yam te kāvyaḥ uśanāḥ mandinam dāt vṛtra haṇam pāryam tatakṣa vajram 
SA_GV01_rvh1-10u-2674	RV_1,121.13a tvaṃ sūro harito rāmayo nṝn bharac cakram etaśo nāyam indra /	tvam sūraḥ haritaḥ rāmayaḥ nṝn bharat cakram etaśaḥ na ayam indra 
SA_GV01_rvh1-10u-2675	RV_1,121.13c prāsya pāraṃ navatiṃ nāvyānām api kartam avartayo 'yajyūn //	prāsya pāram navatim nāvyānām api kartam avartayaḥ yajyūn 
SA_GV01_rvh1-10u-2676	RV_1,121.14a tvaṃ no asyā indra durhaṇāyāḥ pāhi vajrivo duritād abhīke /	tvam naḥ asyāḥ indra durhaṇāyāḥ pāhi vajrivas duritāt abhīke 
SA_GV01_rvh1-10u-2677	RV_1,121.14c pra no vājān rathyo aśvabudhyān iṣe yandhi śravase sūnṛtāyai //	pra naḥ vājān rathyaḥ aśva budhyān iṣe yandhi śravase sūnṛtāyai 
SA_GV01_rvh1-10u-2678	RV_1,121.15a mā sā te asmat sumatir vi dasad vājapramahaḥ sam iṣo varanta /	mā sā te asmat sumatiḥ vi dasat vāja pramahas sam iṣaḥ varanta 
SA_GV01_rvh1-10u-2679	RV_1,121.15c ā no bhaja maghavan goṣv aryo maṃhiṣṭhās te sadhamādaḥ syāma //	ā naḥ bhaja maghavan goṣu aryaḥ maṃhiṣṭhāḥ te sadhamādaḥ syāma 
SA_GV01_rvh1-10u-2680	RV_1,122.01a pra vaḥ pāntaṃ raghumanyavo 'ndho yajñaṃ rudrāya mīḷhuṣe bharadhvam /	pra vaḥ pāntam raghu manyavaḥ ndhaḥ yajñam rudrāya mīḍhuṣe bharadhvam 
SA_GV01_rvh1-10u-2681	RV_1,122.01c divo astoṣy asurasya vīrair iṣudhyeva maruto rodasyoḥ //	divaḥ astoṣi asurasya vīraiḥ iṣudhyā iva marutaḥ rodasyoḥ 
SA_GV01_rvh1-10u-2682	RV_1,122.02a patnīva pūrvahūtiṃ vāvṛdhadhyā uṣāsānaktā purudhā vidāne /	patnī iva pūrva hūtim vāvṛdhadhyai uṣāsānaktā purudhā vidāne 
SA_GV01_rvh1-10u-2683	RV_1,122.02c starīr nātkaṃ vyutaṃ vasānā sūryasya śriyā sudṛśī hiraṇyaiḥ //	starīḥ nā atkam vyutam vasānā sūryasya śriyā sudṛśī hiraṇyaiḥ 
SA_GV01_rvh1-10u-2684	RV_1,122.03a mamattu naḥ parijmā vasarhā mamattu vāto apāṃ vṛṣaṇvān /	mamattu naḥ parijmā vasarhā mamattu vātaḥ apām vṛṣaṇvān 
SA_GV01_rvh1-10u-2685	RV_1,122.03c śiśītam indrāparvatā yuvaṃ nas tan no viśve varivasyantu devāḥ //	śiśītam indrāparvatā yuvam naḥ tat naḥ viśve varivasyantu devāḥ 
SA_GV01_rvh1-10u-2686	RV_1,122.04a uta tyā me yaśasā śvetanāyai vyantā pāntauśijo huvadhyai /	uta tyā me yaśasā śvetanāyai vyantā huvadhyai 
SA_GV01_rvh1-10u-2687	RV_1,122.04c pra vo napātam apāṃ kṛṇudhvam pra mātarā rāspinasyāyoḥ //	pra vaḥ napātam apām kṛṇudhvam pra mātarā rāspinasya āyoḥ 
SA_GV01_rvh1-10u-2688	RV_1,122.05a ā vo ruvaṇyum auśijo huvadhyai ghoṣeva śaṃsam arjunasya naṃśe /	ā vaḥ ruvaṇyum auśijaḥ huvadhyai ghoṣa iva śaṃsam arjunasya naṃśe 
SA_GV01_rvh1-10u-2689	RV_1,122.05c pra vaḥ pūṣṇe dāvana āṃ acchā voceya vasutātim agneḥ //	pra vaḥ pūṣṇe dāvane ām acchā voceya vasutātim agneḥ 
SA_GV01_rvh1-10u-2690	RV_1,122.06a śrutam me mitrāvaruṇā havemota śrutaṃ sadane viśvataḥ sīm /	śrutam me mitrāvaruṇā havā imā uta śrutam sadane viśvatas sīm 
SA_GV01_rvh1-10u-2691	RV_1,122.06c śrotu naḥ śroturātiḥ suśrotuḥ sukṣetrā sindhur adbhiḥ //	śrotu naḥ śrotu rātiḥ su śrotuḥ su kṣetrā sindhuḥ adbhiḥ 
SA_GV01_rvh1-10u-2692	RV_1,122.07a stuṣe sā vāṃ varuṇa mitra rātir gavāṃ śatā pṛkṣayāmeṣu pajre /	stuṣe sā vām varuṇa mitra rātiḥ gavām śatā pṛkṣayāmeṣu pajre 
SA_GV01_rvh1-10u-2693	RV_1,122.07c śrutarathe priyarathe dadhānāḥ sadyaḥ puṣṭiṃ nirundhānāso agman //	śrutarathe priyarathe dadhānāḥ sadyas puṣṭim nirundhānāsaḥ agman 
SA_GV01_rvh1-10u-2694	RV_1,122.08a asya stuṣe mahimaghasya rādhaḥ sacā sanema nahuṣaḥ suvīrāḥ /	asya stuṣe mahi maghasya rādhaḥ sacā sanema nahuṣaḥ su vīrāḥ 
SA_GV01_rvh1-10u-2695	RV_1,122.08c jano yaḥ pajrebhyo vājinīvān aśvāvato rathino mahyaṃ sūriḥ //	janaḥ yaḥ pajrebhyaḥ vājinīvān aśvāvataḥ rathinaḥ mahyam sūriḥ 
SA_GV01_rvh1-10u-2696	RV_1,122.09a jano yo mitrāvaruṇāv abhidhrug apo na vāṃ sunoty akṣṇayādhruk /	janaḥ yaḥ mitrāvaruṇau abhidruh apaḥ na vām sunoti akṣṇayā adruh 
SA_GV01_rvh1-10u-2697	RV_1,122.09c svayaṃ sa yakṣmaṃ hṛdaye ni dhatta āpa yad īṃ hotrābhir ṛtāvā //	svayam sa yakṣmam hṛdaye ni dhatte āpa yat īm hotrābhiḥ ṛtāvā 
SA_GV01_rvh1-10u-2698	RV_1,122.10a sa vrādhato nahuṣo daṃsujūtaḥ śardhastaro narāṃ gūrtaśravāḥ /	sa vrādhataḥ nahuṣaḥ daṃsu jūtaḥ śardhastaraḥ narām gūrta śravāḥ 
SA_GV01_rvh1-10u-2699	RV_1,122.10c visṛṣṭarātir yāti bāḷhasṛtvā viśvāsu pṛtsu sadam ic chūraḥ //	visṛṣṭa rātiḥ yāti bāḷha sṛtvā viśvāsu pṛtsu sadam id śūraḥ 
SA_GV01_rvh1-10u-2700	RV_1,122.11a adha gmantā nahuṣo havaṃ sūreḥ śrotā rājāno amṛtasya mandrāḥ /	adha gmantā nahuṣaḥ havam sūreḥ śrota rājānaḥ amṛtasya mandrāḥ 
SA_GV01_rvh1-10u-2701	RV_1,122.11c nabhojuvo yan niravasya rādhaḥ praśastaye mahinā rathavate //	nabhaḥ juvaḥ yat niravasya rādhaḥ praśastaye mahinā rathavate 
SA_GV01_rvh1-10u-2702	RV_1,122.12a etaṃ śardhaṃ dhāma yasya sūrer ity avocan daśatayasya naṃśe /	etam śardham dhāma yasya sūreḥ iti avocan daśatayasya naṃśe 
SA_GV01_rvh1-10u-2703	RV_1,122.12c dyumnāni yeṣu vasutātī rāran viśve sanvantu prabhṛtheṣu vājam //	dyumnāni yeṣu vasutātiḥ rāran viśve sanvantu prabhṛtheṣu vājam 
SA_GV01_rvh1-10u-2704	RV_1,122.13a mandāmahe daśatayasya dhāser dvir yat pañca bibhrato yanty annā /	mandāmahe daśatayasya dhāseḥ dvis yat pañca bibhrataḥ yanti annā 
SA_GV01_rvh1-10u-2705	RV_1,122.13c kim iṣṭāśva iṣṭaraśmir eta īśānāsas taruṣa ṛñjate nṝn //	kim iṣṭa aśvaḥ iṣṭa raśmiḥ ete īśānāsaḥ taruṣe ṛñjate nṝn 
SA_GV01_rvh1-10u-2706	RV_1,122.14a hiraṇyakarṇam maṇigrīvam arṇas tan no viśve varivasyantu devāḥ /	hiraṇya karṇam maṇi grīvam arṇaḥ tat naḥ viśve varivasyantu devāḥ 
SA_GV01_rvh1-10u-2707	RV_1,122.14c aryo giraḥ sadya ā jagmuṣīr osrāś cākantūbhayeṣv asme //	aryaḥ giraḥ sadyas ā jagmuṣīḥ ā usrāḥ cākantu ubhayeṣu asme 
SA_GV01_rvh1-10u-2708	RV_1,122.15a catvāro mā maśarśārasya śiśvas trayo rājña āyavasasya jiṣṇoḥ /	catvāraḥ mā maśarśārasya śiśvaḥ trayaḥ rājñaḥ āyavasasya jiṣṇoḥ 
SA_GV01_rvh1-10u-2709	RV_1,122.15c ratho vām mitrāvaruṇā dīrghāpsāḥ syūmagabhastiḥ sūro nādyaut //	rathaḥ vām mitrāvaruṇā dīrgha apsāḥ syūma gabhastiḥ sūraḥ na adyaut 
SA_GV01_rvh1-10u-2710	RV_1,123.01a pṛthū ratho dakṣiṇāyā ayojy ainaṃ devāso amṛtāso asthuḥ /	pṛthuḥ rathaḥ dakṣiṇāyāḥ ayoji ā enam devāsaḥ amṛtāsaḥ asthuḥ 
SA_GV01_rvh1-10u-2711	RV_1,123.01c kṛṣṇād ud asthād aryā vihāyāś cikitsantī mānuṣāya kṣayāya //	kṛṣṇāt ud asthāt aryā vihāyāḥ cikitsantī mānuṣāya kṣayāya 
SA_GV01_rvh1-10u-2712	RV_1,123.02a pūrvā viśvasmād bhuvanād abodhi jayantī vājam bṛhatī sanutrī /	pūrvā viśvasmāt bhuvanāt abodhi jayantī vājam bṛhatī sanutrī 
SA_GV01_rvh1-10u-2713	RV_1,123.02c uccā vy akhyad yuvatiḥ punarbhūr oṣā agan prathamā pūrvahūtau //	uccā vi akhyat yuvatiḥ punarbhūḥ ā uṣāḥ agan prathamā pūrva hūtau 
SA_GV01_rvh1-10u-2714	RV_1,123.03a yad adya bhāgaṃ vibhajāsi nṛbhya uṣo devi martyatrā sujāte /	yat adya bhāgam vibhajāsi nṛbhyaḥ uṣaḥ devi martyatrā sujāte 
SA_GV01_rvh1-10u-2715	RV_1,123.03c devo no atra savitā damūnā anāgaso vocati sūryāya //	devaḥ naḥ atra savitā damūnāḥ anāgasaḥ vocati sūryāya 
SA_GV01_rvh1-10u-2716	RV_1,123.04a gṛhaṃ-gṛham ahanā yāty acchā dive-dive adhi nāmā dadhānā /	gṛhaṃgṛham ahanā yāti acchā dive dive adhi nāmā dadhānā 
SA_GV01_rvh1-10u-2717	RV_1,123.04c siṣāsantī dyotanā śaśvad āgād agram-agram id bhajate vasūnām //	siṣāsantī dyotanā śaśvat āgāt agram agram id bhajate vasūnām 
SA_GV01_rvh1-10u-2718	RV_1,123.05a bhagasya svasā varuṇasya jāmir uṣaḥ sūnṛte prathamā jarasva /	bhagasya svasā varuṇasya jāmiḥ uṣaḥ sūnṛte prathamā jarasva 
SA_GV01_rvh1-10u-2719	RV_1,123.05c paścā sa daghyā yo aghasya dhātā jayema taṃ dakṣiṇayā rathena //	paścā sa daghyāḥ yaḥ aghasya dhātā jayema tam dakṣiṇayā rathena 
SA_GV01_rvh1-10u-2720	RV_1,123.06a ud īratāṃ sūnṛtā ut purandhīr ud agnayaḥ śuśucānāso asthuḥ /	ud īratām sūnṛtāḥ ud purandhīḥ ud agnayaḥ śuśucānāsaḥ asthuḥ 
SA_GV01_rvh1-10u-2721	RV_1,123.06c spārhā vasūni tamasāpagūḷhāviṣ kṛṇvanty uṣaso vibhātīḥ //	spārhā vasūni tamasā apagūḍhā āvis kṛṇvanti uṣasaḥ vibhātīḥ 
SA_GV01_rvh1-10u-2722	RV_1,123.07a apānyad ety abhy anyad eti viṣurūpe ahanī saṃ carete /	apa anyat eti abhi anyat eti viṣurūpe ahanī sam carete 
SA_GV01_rvh1-10u-2723	RV_1,123.07c parikṣitos tamo anyā guhākar adyaud uṣāḥ śośucatā rathena //	parikṣitoḥ tamaḥ anyā guhā akaḥ adyaut uṣāḥ śośucatā rathena 
SA_GV01_rvh1-10u-2724	RV_1,123.08a sadṛśīr adya sadṛśīr id u śvo dīrghaṃ sacante varuṇasya dhāma /	sadṛśīḥ adya sadṛśīḥ id u śvas dīrgham sacante varuṇasya dhāma 
SA_GV01_rvh1-10u-2725	RV_1,123.08c anavadyās triṃśataṃ yojanāny ekaikā kratum pari yanti sadyaḥ //	anavadyāḥ triṃśatam yojanāni ekaikā kratum pari yanti sadyas 
SA_GV01_rvh1-10u-2726	RV_1,123.09a jānaty ahnaḥ prathamasya nāma śukrā kṛṣṇād ajaniṣṭa śvitīcī /	jānatī ahnaḥ prathamasya nāma śukrā kṛṣṇāt ajaniṣṭa śvitīcī 
SA_GV01_rvh1-10u-2727	RV_1,123.09c ṛtasya yoṣā na mināti dhāmāhar-ahar niṣkṛtam ācarantī //	ṛtasya yoṣā na mināti dhāma ahar ahar niṣkṛtam ācarantī 
SA_GV01_rvh1-10u-2728	RV_1,123.10a kanyeva tanvā śāśadānāṃ eṣi devi devam iyakṣamāṇam /	kanyā iva tanvā śāśadānā ām eṣi devi devam iyakṣamāṇam 
SA_GV01_rvh1-10u-2729	RV_1,123.10c saṃsmayamānā yuvatiḥ purastād āvir vakṣāṃsi kṛṇuṣe vibhātī //	saṃsmayamānā yuvatiḥ purastāt āvis vakṣāṃsi kṛṇuṣe vibhātī 
SA_GV01_rvh1-10u-2730	RV_1,123.11a susaṃkāśā mātṛmṛṣṭeva yoṣāvis tanvaṃ kṛṇuṣe dṛśe kam /	su saṃkāśā mātṛ mṛṣṭā iva yoṣā āvis tanvam kṛṇuṣe dṛśe kam 
SA_GV01_rvh1-10u-2731	RV_1,123.11c bhadrā tvam uṣo vitaraṃ vy uccha na tat te anyā uṣaso naśanta //	bhadrā tvam uṣaḥ vitaram vi uccha na tat te anyāḥ uṣasaḥ naśanta 
SA_GV01_rvh1-10u-2732	RV_1,123.12a aśvāvatīr gomatīr viśvavārā yatamānā raśmibhiḥ sūryasya /	aśvāvatīḥ gomatīḥ viśva vārāḥ yatamānāḥ raśmibhiḥ sūryasya 
SA_GV01_rvh1-10u-2733	RV_1,123.12c parā ca yanti punar ā ca yanti bhadrā nāma vahamānā uṣāsaḥ //	parā ca yanti punar ā ca yanti bhadrā nāma vahamānāḥ uṣāsaḥ 
SA_GV01_rvh1-10u-2734	RV_1,123.13a ṛtasya raśmim anuyacchamānā bhadram-bhadraṃ kratum asmāsu dhehi /	ṛtasya raśmim anuyacchamānā bhadram bhadram kratum asmāsu dhehi 
SA_GV01_rvh1-10u-2735	RV_1,123.13c uṣo no adya suhavā vy ucchāsmāsu rāyo maghavatsu ca syuḥ //	uṣaḥ naḥ adya su havā vi uccha asmāsu rāyaḥ maghavatsu ca syuḥ 
SA_GV01_rvh1-10u-2736	RV_1,124.01a uṣā ucchantī samidhāne agnā udyan sūrya urviyā jyotir aśret /	uṣāḥ ucchantī samidhāne agnau udyan sūryaḥ urviyā jyotiḥ aśret 
SA_GV01_rvh1-10u-2737	RV_1,124.01c devo no atra savitā nv artham prāsāvīd dvipat pra catuṣpad ityai //	devaḥ naḥ atra savitā nu artham prāsāvīt dvipad pra catuṣpad ityai 
SA_GV01_rvh1-10u-2738	RV_1,124.02a aminatī daivyāni vratāni praminatī manuṣyā yugāni /	a minatī daivyāni vratāni praminatī manuṣyā yugāni 
SA_GV01_rvh1-10u-2739	RV_1,124.02c īyuṣīṇām upamā śaśvatīnām āyatīnām prathamoṣā vy adyaut //	īyuṣīṇām upamā śaśvatīnām āyatīnām prathamā uṣāḥ vi adyaut 
SA_GV01_rvh1-10u-2740	RV_1,124.03a eṣā divo duhitā praty adarśi jyotir vasānā samanā purastāt /	eṣā divaḥ duhitā prati adarśi jyotiḥ vasānā samanā purastāt 
SA_GV01_rvh1-10u-2741	RV_1,124.03c ṛtasya panthām anv eti sādhu prajānatīva na diśo mināti //	ṛtasya panthām anu eti sādhu prajānatī iva na diśaḥ mināti 
SA_GV01_rvh1-10u-2742	RV_1,124.04a upo adarśi śundhyuvo na vakṣo nodhā ivāvir akṛta priyāṇi /	upa u adarśi śundhyuvaḥ na vakṣaḥ nodhāḥ iva āvis akṛta priyāṇi 
SA_GV01_rvh1-10u-2743	RV_1,124.04c admasan na sasato bodhayantī śaśvattamāgāt punar eyuṣīṇām //	admasad na sasataḥ bodhayantī śaśvattamā agāt punar eyuṣīṇām 
SA_GV01_rvh1-10u-2744	RV_1,124.05a pūrve ardhe rajaso aptyasya gavāṃ janitry akṛta pra ketum /	pūrve ardhe rajasaḥ aptyasya gavām janitrī akṛta pra ketum 
SA_GV01_rvh1-10u-2745	RV_1,124.05c vy u prathate vitaraṃ varīya obhā pṛṇantī pitror upasthā //	vi u prathate vitaram varīyaḥ ā ubhā pṛṇantī pitroḥ upasthā 
SA_GV01_rvh1-10u-2746	RV_1,124.06a eved eṣā purutamā dṛśe kaṃ nājāmiṃ na pari vṛṇakti jāmim /	eva id eṣā purutamā dṛśe kam na ajāmim na pari vṛṇakti jāmim 
SA_GV01_rvh1-10u-2747	RV_1,124.06c arepasā tanvā śāśadānā nārbhād īṣate na maho vibhātī //	arepasā tanvā śāśadānā nā arbhāt īṣate na mahaḥ vibhātī 
SA_GV01_rvh1-10u-2748	RV_1,124.07a abhrāteva puṃsa eti pratīcī gartārug iva sanaye dhanānām /	abhrātā iva puṃsaḥ eti pratīcī gartāruh iva sanaye dhanānām 
SA_GV01_rvh1-10u-2749	RV_1,124.07c jāyeva patya uśatī suvāsā uṣā hasreva ni riṇīte apsaḥ //	jāyā iva patye uśatī su vāsāḥ uṣāḥ hasrā iva ni riṇīte apsaḥ 
SA_GV01_rvh1-10u-2750	RV_1,124.08a svasā svasre jyāyasyai yonim āraig apaity asyāḥ praticakṣyeva /	svasā svasre jyāyasyai yonim āraik apaiti asyāḥ praticakṣya iva 
SA_GV01_rvh1-10u-2751	RV_1,124.08c vyucchantī raśmibhiḥ sūryasyāñjy aṅkte samanagā iva vrāḥ //	vyucchantī raśmibhiḥ sūryasya añji aṅkte samana gā iva vrāḥ 
SA_GV01_rvh1-10u-2752	RV_1,124.09a āsām pūrvāsām ahasu svasṝṇām aparā pūrvām abhy eti paścāt /	āsām pūrvāsām svasṝṇām aparā pūrvām abhī eti paścāt 
SA_GV01_rvh1-10u-2753	RV_1,124.09c tāḥ pratnavan navyasīr nūnam asme revad ucchantu sudinā uṣāsaḥ //	tāḥ pratna vat navyasīḥ nūnam asme revat ucchantu su dināḥ uṣāsaḥ 
SA_GV01_rvh1-10u-2754	RV_1,124.10a pra bodhayoṣaḥ pṛṇato maghony abudhyamānāḥ paṇayaḥ sasantu /	pra bodhaya uṣaḥ pṛṇataḥ maghoni a budhyamānāḥ paṇayaḥ sasantu 
SA_GV01_rvh1-10u-2755	RV_1,124.10c revad uccha maghavadbhyo maghoni revat stotre sūnṛte jārayantī //	revat uccha maghavadbhyaḥ maghoni revat stotre sūnṛte jārayantī 
SA_GV01_rvh1-10u-2756	RV_1,124.11a aveyam aśvaid yuvatiḥ purastād yuṅkte gavām aruṇānām anīkam /	ava iyam aśvait yuvatiḥ purastāt yuṅkte gavām aruṇānām anīkam 
SA_GV01_rvh1-10u-2757	RV_1,124.11c vi nūnam ucchād asati pra ketur gṛhaṃ-gṛham upa tiṣṭhāte agniḥ //	vi nūnam ucchāt asati pra ketuḥ gṛhaṃgṛham upa tiṣṭhāte agniḥ 
SA_GV01_rvh1-10u-2758	RV_1,124.12a ut te vayaś cid vasater apaptan naraś ca ye pitubhājo vyuṣṭau /	ud te vayaḥ cit vasateḥ apaptan naraḥ ca ye pitu bhājaḥ vyuṣṭau 
SA_GV01_rvh1-10u-2759	RV_1,124.12c amā sate vahasi bhūri vāmam uṣo devi dāśuṣe martyāya //	amā sate vahasi bhūri vāmam uṣaḥ devi dāśuṣe martyāya 
SA_GV01_rvh1-10u-2760	RV_1,124.13a astoḍhvaṃ stomyā brahmaṇā me 'vīvṛdhadhvam uśatīr uṣāsaḥ /	astoḍhvam stomyāḥ brahmaṇā me vīvṛdhadhvam uśatīḥ uṣāsaḥ 
SA_GV01_rvh1-10u-2761	RV_1,124.13c yuṣmākaṃ devīr avasā sanema sahasriṇaṃ ca śatinaṃ ca vājam //	yuṣmākam devīḥ avasā sanema sahasriṇam ca śatinam ca vājam 
SA_GV01_rvh1-10u-2762	RV_1,125.01a prātā ratnam prātaritvā dadhāti taṃ cikitvān pratigṛhyā ni dhatte /	prātar ratnam prātaritvā dadhāti tam cikitvān pratigṛhya ni dhatte 
SA_GV01_rvh1-10u-2763	RV_1,125.01c tena prajāṃ vardhayamāna āyū rāyas poṣeṇa sacate suvīraḥ //	tena prajām vardhayamānaḥ āyuḥ rāyaḥ poṣeṇa sacate su vīraḥ 
SA_GV01_rvh1-10u-2764	RV_1,125.02a sugur asat suhiraṇyaḥ svaśvo bṛhad asmai vaya indro dadhāti /	suguḥ asat su hiraṇyaḥ su aśvaḥ bṛhat asmai vayaḥ indraḥ dadhāti 
SA_GV01_rvh1-10u-2765	RV_1,125.02c yas tvāyantaṃ vasunā prātaritvo mukṣījayeva padim utsināti //	yaḥ tvāyantam vasunā prātaritvaḥ mukṣī jayā iva padim utsināti 
SA_GV01_rvh1-10u-2766	RV_1,125.03a āyam adya sukṛtam prātar icchann iṣṭeḥ putraṃ vasumatā rathena /	ā ayam adya su kṛtam prātar icchan iṣṭeḥ putram vasumatā rathena 
SA_GV01_rvh1-10u-2767	RV_1,125.03c aṃśoḥ sutam pāyaya matsarasya kṣayadvīraṃ vardhaya sūnṛtābhiḥ //	aṃśoḥ sutam pāyaya matsarasya kṣayadvīram vardhaya sūnṛtābhiḥ 
SA_GV01_rvh1-10u-2768	RV_1,125.04a upa kṣaranti sindhavo mayobhuva ījānaṃ ca yakṣyamāṇaṃ ca dhenavaḥ /	upa kṣaranti sindhavaḥ mayobhuvaḥ ījānam ca yakṣyamāṇam ca dhenavaḥ 
SA_GV01_rvh1-10u-2769	RV_1,125.04c pṛṇantaṃ ca papuriṃ ca śravasyavo ghṛtasya dhārā upa yanti viśvataḥ //	pṛṇantam ca papurim ca śravasyavaḥ ghṛtasya dhārāḥ upa yanti viśvatas 
SA_GV01_rvh1-10u-2770	RV_1,125.05a nākasya pṛṣṭhe adhi tiṣṭhati śrito yaḥ pṛṇāti sa ha deveṣu gacchati /	nākasya pṛṣṭhe adhi tiṣṭhati śritaḥ yaḥ pṛṇāti sa ha deveṣu gacchati 
SA_GV01_rvh1-10u-2771	RV_1,125.05c tasmā āpo ghṛtam arṣanti sindhavas tasmā iyaṃ dakṣiṇā pinvate sadā //	tasmai āpaḥ ghṛtam arṣanti sindhavaḥ tasmai iyam dakṣiṇā pinvate sadā 
SA_GV01_rvh1-10u-2772	RV_1,125.06a dakṣiṇāvatām id imāni citrā dakṣiṇāvatāṃ divi sūryāsaḥ /	dakṣiṇāvatām id imāni citrā dakṣiṇāvatām divi sūryāsaḥ 
SA_GV01_rvh1-10u-2773	RV_1,125.06c dakṣiṇāvanto amṛtam bhajante dakṣiṇāvantaḥ pra tiranta āyuḥ //	dakṣiṇāvantaḥ amṛtam bhajante dakṣiṇāvantaḥ pra tirante āyuḥ 
SA_GV01_rvh1-10u-2774	RV_1,125.07a mā pṛṇanto duritam ena āran mā jāriṣuḥ sūrayaḥ suvratāsaḥ /	mā pṛṇantaḥ duritam enaḥ āran mā jāriṣuḥ sūrayaḥ su vratāsaḥ 
SA_GV01_rvh1-10u-2775	RV_1,125.07c anyas teṣām paridhir astu kaś cid apṛṇantam abhi saṃ yantu śokāḥ //	anyaḥ teṣām paridhiḥ astu kaḥ cit a pṛṇantam abhi sam yantu śokāḥ 
SA_GV01_rvh1-10u-2776	RV_1,126.01a amandān stomān pra bhare manīṣā sindhāv adhi kṣiyato bhāvyasya /	amandān stomān pra bhare manīṣā sindhau adhi kṣiyataḥ bhāvyasya 
SA_GV01_rvh1-10u-2777	RV_1,126.01c yo me sahasram amimīta savān atūrto rājā śrava icchamānaḥ //	yaḥ me sahasram amimīta savān a tūrtaḥ rājā śravaḥ icchamānaḥ 
SA_GV01_rvh1-10u-2778	RV_1,126.02a śataṃ rājño nādhamānasya niṣkāñ chatam aśvān prayatān sadya ādam /	śatam rājñaḥ nādhamānasya niṣkām śatam aśvān prayatān sadyas ādam 
SA_GV01_rvh1-10u-2779	RV_1,126.02c śataṃ kakṣīvāṃ asurasya gonāṃ divi śravo 'jaram ā tatāna //	śatam kakṣīvān asurasya gonām divi śravaḥ jaram ā tatāna 
SA_GV01_rvh1-10u-2780	RV_1,126.03a upa mā śyāvāḥ svanayena dattā vadhūmanto daśa rathāso asthuḥ /	upa mā śyāvāḥ svanayena dattāḥ vadhūmantaḥ daśa rathāsaḥ asthuḥ 
SA_GV01_rvh1-10u-2781	RV_1,126.03c ṣaṣṭiḥ sahasram anu gavyam āgāt sanat kakṣīvāṃ abhipitve ahnām //	ṣaṣṭiḥ sahasram anu gavyam āgāt sanat kakṣīvān abhipitve ahnām 
SA_GV01_rvh1-10u-2782	RV_1,126.04a catvāriṃśad daśarathasya śoṇāḥ sahasrasyāgre śreṇiṃ nayanti /	catvāriṃśat daśa rathasya śoṇāḥ sahasrasya agre śreṇim nayanti 
SA_GV01_rvh1-10u-2783	RV_1,126.04c madacyutaḥ kṛśanāvato atyān kakṣīvanta ud amṛkṣanta pajrāḥ //	mada cyutaḥ kṛśanāvataḥ atyān kakṣīvantaḥ ud amṛkṣanta pajrāḥ 
SA_GV01_rvh1-10u-2784	RV_1,126.05a pūrvām anu prayatim ā dade vas trīn yuktāṃ aṣṭāv aridhāyaso gāḥ /	pūrvām anu prayatim ā dade vaḥ trīn yuktām aṣṭau ari dhāyasaḥ gāḥ 
SA_GV01_rvh1-10u-2785	RV_1,126.05c subandhavo ye viśyā iva vrā anasvantaḥ śrava aiṣanta pajrāḥ //	su bandhavaḥ ye viśyāḥ iva vrāḥ anasvantaḥ śravaḥ aiṣanta pajrāḥ 
SA_GV01_rvh1-10u-2786	RV_1,126.06a āgadhitā parigadhitā yā kaśīkeva jaṅgahe /	āgadhitā parigadhitā yā kaśīkā iva jaṅgahe 
SA_GV01_rvh1-10u-2787	RV_1,126.06c dadāti mahyaṃ yādurī yāśūnām bhojyā śatā //	dadāti mahyam yādurī yāśūnām bhojyā śatā 
SA_GV01_rvh1-10u-2788	RV_1,126.07a upopa me parā mṛśa mā me dabhrāṇi manyathāḥ /	upa upa me parā mṛśa mā me dabhrāṇi manyathāḥ 
SA_GV01_rvh1-10u-2789	RV_1,126.07c sarvāham asmi romaśā gandhārīṇām ivāvikā //	sarvā aham asmi romaśā gandhārīṇām iva avikā 
SA_GV01_rvh1-10u-2790	RV_1,127.01a agniṃ hotāram manye dāsvantaṃ vasuṃ sūnuṃ sahaso jātavedasaṃ vipraṃ na jātavedasam /	agnim hotāram manye dāsvantam vasum sūnum sahasaḥ jātavedasam vipram na jātavedasam 
SA_GV01_rvh1-10u-2791	RV_1,127.01d ya ūrdhvayā svadhvaro devo devācyā kṛpā /	yaḥ ūrdhvayā su adhvaraḥ devaḥ devācyā kṛpā 
SA_GV01_rvh1-10u-2792	RV_1,127.01f ghṛtasya vibhrāṣṭim anu vaṣṭi śociṣājuhvānasya sarpiṣaḥ //	ghṛtasya vibhrāṣṭim anu vaṣṭi śociṣā ājuhvānasya sarpiṣaḥ 
SA_GV01_rvh1-10u-2793	RV_1,127.02a yajiṣṭhaṃ tvā yajamānā huvema jyeṣṭham aṅgirasāṃ vipra manmabhir viprebhiḥ śukra manmabhiḥ /	yajiṣṭham tvā yajamānāḥ huvema jyeṣṭham aṅgirasām vipra manmabhiḥ viprebhiḥ śukra manmabhiḥ 
SA_GV01_rvh1-10u-2794	RV_1,127.02d parijmānam iva dyāṃ hotāraṃ carṣaṇīnām /	parijmānam iva dyām hotāram carṣaṇīnām 
SA_GV01_rvh1-10u-2795	RV_1,127.02f śociṣkeśaṃ vṛṣaṇaṃ yam imā viśaḥ prāvantu jūtaye viśaḥ //	śociṣkeśam vṛṣaṇam yam imāḥ viśaḥ prāvantu jūtaye viśaḥ 
SA_GV01_rvh1-10u-2796	RV_1,127.03a sa hi purū cid ojasā virukmatā dīdyāno bhavati druhantaraḥ paraśur na druhantaraḥ /	sa hi purū cit ojasā virukmatā dīdyānaḥ bhavati druhantaraḥ paraśuḥ na druhantaraḥ 
SA_GV01_rvh1-10u-2797	RV_1,127.03d vīḷu cid yasya samṛtau śruvad vaneva yat sthiram /	vīḍu cit yasya samṛtau śruvat vanā iva yat sthiram 
SA_GV01_rvh1-10u-2798	RV_1,127.03f niḥṣahamāṇo yamate nāyate dhanvāsahā nāyate //	niḥṣahamāṇaḥ yamate nāyate dhanvāsahāḥ nāyate 
SA_GV01_rvh1-10u-2799	RV_1,127.04a dṛḷhā cid asmā anu dur yathā vide tejiṣṭhābhir araṇibhir dāṣṭy avase 'gnaye dāṣṭy avase /	dṛḍhā cit asmai anu duḥ yathā vide tejiṣṭhābhiḥ araṇibhiḥ dāṣṭī avase gnaye dāṣṭī avase 
SA_GV01_rvh1-10u-2800	RV_1,127.04d pra yaḥ purūṇi gāhate takṣad vaneva śociṣā /	pra yaḥ purūṇi gāhate takṣat vanā iva śociṣā 
SA_GV01_rvh1-10u-2801	RV_1,127.04f sthirā cid annā ni riṇāty ojasā ni sthirāṇi cid ojasā //	sthirā cit annā ni riṇāti ojasā ni sthirāṇi cit ojasā 
SA_GV01_rvh1-10u-2802	RV_1,127.05a tam asya pṛkṣam uparāsu dhīmahi naktaṃ yaḥ sudarśataro divātarād aprāyuṣe divātarāt /	tam asya pṛkṣam uparāsu dhīmahi naktam yaḥ sudarśataraḥ divā tarāt a prāyuṣe divā tarāt 
SA_GV01_rvh1-10u-2803	RV_1,127.05d ād asyāyur grabhaṇavad vīḷu śarma na sūnave /	āt asya āyuḥ grabhaṇavat vīḷu śarma na sūnave 
SA_GV01_rvh1-10u-2804	RV_1,127.05f bhaktam abhaktam avo vyanto ajarā agnayo vyanto ajarāḥ //	bhaktam a bhaktam avaḥ vyantaḥ ajarāḥ agnayaḥ vyantaḥ ajarāḥ 
SA_GV01_rvh1-10u-2805	RV_1,127.06a sa hi śardho na mārutaṃ tuviṣvaṇir apnasvatīṣūrvarāsv iṣṭanir ārtanāsv iṣṭaniḥ /	sa hi śardhaḥ na mārutam tuviṣvaṇiḥ apnasvatīṣu urvarāsu iṣṭaniḥ ārtanāsu iṣṭaniḥ 
SA_GV01_rvh1-10u-2806	RV_1,127.06d ādad dhavyāny ādadir yajñasya ketur arhaṇā /	ādat havyāni ādadiḥ yajñasya ketuḥ arhaṇā 
SA_GV01_rvh1-10u-2807	RV_1,127.06f adha smāsya harṣato hṛṣīvato viśve juṣanta panthāṃ naraḥ śubhe na panthām //	adha sma asya harṣataḥ hṛṣīvataḥ viśve juṣanta panthām naraḥ śubhe na panthām 
SA_GV01_rvh1-10u-2808	RV_1,127.07a dvitā yad īṃ kīstāso abhidyavo namasyanta upavocanta bhṛgavo mathnanto dāśā bhṛgavaḥ /	dvitā yat īm kīstāsaḥ abhidyavaḥ namasyantaḥ upavocanta bhṛgavaḥ mathnantaḥ dāśāḥ bhṛgavaḥ 
SA_GV01_rvh1-10u-2809	RV_1,127.07d agnir īśe vasūnāṃ śucir yo dharṇir eṣām /	agniḥ īśe vasūnām śuciḥ yaḥ dharṇiḥ eṣām 
SA_GV01_rvh1-10u-2810	RV_1,127.07f priyāṃ apidhīṃr vaniṣīṣṭa medhira ā vaniṣīṣṭa medhiraḥ //	priyān apidhīṃr vaniṣīṣṭa medhiraḥ ā vaniṣīṣṭa medhiraḥ 
SA_GV01_rvh1-10u-2811	RV_1,127.08a viśvāsāṃ tvā viśām patiṃ havāmahe sarvāsāṃ samānaṃ dampatim bhuje satyagirvāhasam bhuje /	viśvāsām tvā viśām patim havāmahe sarvāsām samānam dampatim bhuje satya gir vāhasam bhuje 
SA_GV01_rvh1-10u-2812	RV_1,127.08d atithim mānuṣāṇām pitur na yasyāsayā /	atithim mānuṣāṇām pituḥ na yasya āsayā 
SA_GV01_rvh1-10u-2813	RV_1,127.08f amī ca viśve amṛtāsa ā vayo havyā deveṣv ā vayaḥ //	amī ca viśve amṛtāsaḥ ā vayaḥ havyā deveṣu ā vayaḥ 
SA_GV01_rvh1-10u-2814	RV_1,127.09a tvam agne sahasā sahantamaḥ śuṣmintamo jāyase devatātaye rayir na devatātaye /	tvam agne sahasā sahantamaḥ śuṣmintamaḥ jāyase devatātaye rayiḥ na devatātaye 
SA_GV01_rvh1-10u-2815	RV_1,127.09d śuṣmintamo hi te mado dyumnintama uta kratuḥ /	śuṣmintamaḥ hi te madaḥ dyumnintamaḥ uta kratuḥ 
SA_GV01_rvh1-10u-2816	RV_1,127.09f adha smā te pari caranty ajara śruṣṭīvāno nājara //	adha smā te pari caranti ajara śruṣṭīvānaḥ na ajara 
SA_GV01_rvh1-10u-2817	RV_1,127.10a pra vo mahe sahasā sahasvata uṣarbudhe paśuṣe nāgnaye stomo babhūtv agnaye /	pra vaḥ mahe sahasā sahasvate uṣarbudhe paśuṣe na agnaye stomaḥ babhūtu agnaye 
SA_GV01_rvh1-10u-2818	RV_1,127.10d prati yad īṃ haviṣmān viśvāsu kṣāsu joguve /	prati yat īm haviṣmān viśvāsu kṣāsu joguve 
SA_GV01_rvh1-10u-2819	RV_1,127.10f agre rebho na jarata ṛṣūṇāṃ jūrṇir hota ṛṣūṇām //	agre rebhaḥ na jarate ṛṣūṇām jūrṇiḥ hotar ṛṣūṇām 
SA_GV01_rvh1-10u-2820	RV_1,127.11a sa no nediṣṭhaṃ dadṛśāna ā bharāgne devebhiḥ sacanāḥ sucetunā maho rāyaḥ sucetunā /	sa naḥ nediṣṭham dadṛśānaḥ ā bhara agne devebhiḥ sacanāḥ sucetunā mahaḥ rāyaḥ sucetunā 
SA_GV01_rvh1-10u-2821	RV_1,127.11d mahi śaviṣṭha nas kṛdhi saṃcakṣe bhuje asyai /	mahi śaviṣṭha naḥ kṛdhi saṃcakṣe bhuje asyai 
SA_GV01_rvh1-10u-2822	RV_1,127.11f mahi stotṛbhyo maghavan suvīryam mathīr ugro na śavasā //	mahi stotṛbhyaḥ maghavan su vīryam mathīḥ ugraḥ na śavasā 
SA_GV01_rvh1-10u-2823	RV_1,128.01a ayaṃ jāyata manuṣo dharīmaṇi hotā yajiṣṭha uśijām anu vratam agniḥ svam anu vratam /	ayam jāyata manuṣaḥ dharīmaṇi hotā yajiṣṭhaḥ uśijām anu vratam agniḥ svam anu vratam 
SA_GV01_rvh1-10u-2824	RV_1,128.01d viśvaśruṣṭiḥ sakhīyate rayir iva śravasyate /	viśva śruṣṭiḥ sakhīyate rayiḥ iva śravasyate 
SA_GV01_rvh1-10u-2825	RV_1,128.01f adabdho hotā ni ṣadad iḷas pade parivīta iḷas pade //	adabdhaḥ hotā ni sadat iḷaḥ pade parivītaḥ iḷaḥ pade 
SA_GV01_rvh1-10u-2826	RV_1,128.02a taṃ yajñasādham api vātayāmasy ṛtasya pathā namasā haviṣmatā devatātā haviṣmatā /	tam yajñasādham api vātayāmasi ṛtasya pathā namasā haviṣmatā devatātā haviṣmatā 
SA_GV01_rvh1-10u-2827	RV_1,128.02d sa na ūrjām upābhṛty ayā kṛpā na jūryati /	sa naḥ ūrjām upābhṛtī ayā kṛpā na jūryati 
SA_GV01_rvh1-10u-2828	RV_1,128.02f yam mātariśvā manave parāvato devam bhāḥ parāvataḥ //	yam mātariśvā manave parāvataḥ devam bhāḥ parāvataḥ 
SA_GV01_rvh1-10u-2829	RV_1,128.03a evena sadyaḥ pary eti pārthivam muhurgī reto vṛṣabhaḥ kanikradad dadhad retaḥ kanikradat /	evena sadyas pari eti pārthivam muhur gir retaḥ vṛṣabhaḥ kanikradat dadhat retaḥ kanikradat 
SA_GV01_rvh1-10u-2830	RV_1,128.03d śataṃ cakṣāṇo akṣabhir devo vaneṣu turvaṇiḥ /	śatam cakṣāṇaḥ akṣabhiḥ devaḥ vaneṣu turvaṇiḥ 
SA_GV01_rvh1-10u-2831	RV_1,128.03f sado dadhāna upareṣu sānuṣv agniḥ pareṣu sānuṣu //	sadaḥ dadhānaḥ upareṣu sānuṣu agniḥ pareṣu sānuṣu 
SA_GV01_rvh1-10u-2832	RV_1,128.04a sa sukratuḥ purohito dame-dame 'gnir yajñasyādhvarasya cetati kratvā yajñasya cetati /	sa su kratuḥ purohitaḥ damedame gniḥ yajñasya adhvarasya cetati kratvā yajñasya cetati 
SA_GV01_rvh1-10u-2833	RV_1,128.04d kratvā vedhā iṣūyate viśvā jātāni paspaśe /	kratvā vedhāḥ iṣūyate viśvā jātāni paspaśe 
SA_GV01_rvh1-10u-2834	RV_1,128.04f yato ghṛtaśrīr atithir ajāyata vahnir vedhā ajāyata //	yatas ghṛtaśrīḥ atithiḥ ajāyata vahniḥ vedhāḥ ajāyata 
SA_GV01_rvh1-10u-2835	RV_1,128.05a kratvā yad asya taviṣīṣu pṛñcate 'gner aveṇa marutāṃ na bhojyeṣirāya na bhojyā /	kratvā yat asya taviṣīṣu pṛñcate gneḥ marutām na bhojyā iṣirāya na bhojyā 
SA_GV01_rvh1-10u-2836	RV_1,128.05d sa hi ṣmā dānam invati vasūnāṃ ca majmanā /	sa hi sma dānam invati vasūnām ca majmanā 
SA_GV01_rvh1-10u-2837	RV_1,128.05f sa nas trāsate duritād abhihrutaḥ śaṃsād aghād abhihrutaḥ //	sa naḥ trāsate duritāt abhihrutaḥ śaṃsāt aghāt abhihrutaḥ 
SA_GV01_rvh1-10u-2838	RV_1,128.06a viśvo vihāyā aratir vasur dadhe haste dakṣiṇe taraṇir na śiśrathac chravasyayā na śiśrathat /	viśvaḥ vihāyāḥ aratiḥ vasuḥ dadhe haste dakṣiṇe taraṇiḥ na śiśrathat śravasyayā na śiśrathat 
SA_GV01_rvh1-10u-2839	RV_1,128.06d viśvasmā id iṣudhyate devatrā havyam ohiṣe /	viśvasmai id iṣudhyate devatrā havyam ohiṣe 
SA_GV01_rvh1-10u-2840	RV_1,128.06f viśvasmā it sukṛte vāram ṛṇvaty agnir dvārā vy ṛṇvati //	viśvasmai id su kṛte vāram ṛṇvati agniḥ dvārā vi ṛṇvati 
SA_GV01_rvh1-10u-2841	RV_1,128.07a sa mānuṣe vṛjane śantamo hito 'gnir yajñeṣu jenyo na viśpatiḥ priyo yajñeṣu viśpatiḥ /	sa mānuṣe vṛjane śantamaḥ hitaḥ gniḥ yajñeṣu jenyaḥ na viśpatiḥ priyaḥ yajñeṣu viśpatiḥ 
SA_GV01_rvh1-10u-2842	RV_1,128.07d sa havyā mānuṣāṇām iḷā kṛtāni patyate /	sa havyā mānuṣāṇām iḷā kṛtāni patyate 
SA_GV01_rvh1-10u-2843	RV_1,128.07f sa nas trāsate varuṇasya dhūrter maho devasya dhūrteḥ //	sa naḥ trāsate varuṇasya dhūrteḥ mahaḥ devasya dhūrteḥ 
SA_GV01_rvh1-10u-2844	RV_1,128.08a agniṃ hotāram īḷate vasudhitim priyaṃ cetiṣṭham aratiṃ ny erire havyavāhaṃ ny erire /	agnim hotāram īḍate vasu dhitim priyam cetiṣṭham aratim ni erire havya vāham ni erire 
SA_GV01_rvh1-10u-2845	RV_1,128.08d viśvāyuṃ viśvavedasaṃ hotāraṃ yajataṃ kavim /	viśvāyum viśva vedasam hotāram yajatam kavim 
SA_GV01_rvh1-10u-2846	RV_1,128.08f devāso raṇvam avase vasūyavo gīrbhī raṇvaṃ vasūyavaḥ //	devāsaḥ raṇvam avase vasūyavaḥ gīrbhiḥ raṇvam vasūyavaḥ 
SA_GV01_rvh1-10u-2847	RV_1,129.01a yaṃ tvaṃ ratham indra medhasātaye 'pākā santam iṣira praṇayasi prānavadya nayasi /	yam tvam ratham indra medha sātaye pākā santam iṣira praṇayasi pra anavadya nayasi 
SA_GV01_rvh1-10u-2848	RV_1,129.01d sadyaś cit tam abhiṣṭaye karo vaśaś ca vājinam /	sadyas cit tam abhiṣṭaye karaḥ vaśaḥ ca vājinam 
SA_GV01_rvh1-10u-2849	RV_1,129.01f sāsmākam anavadya tūtujāna vedhasām imāṃ vācaṃ na vedhasām //	sa asmākam anavadya tūtujāna vedhasām imām vācam na vedhasām 
SA_GV01_rvh1-10u-2850	RV_1,129.02a sa śrudhi yaḥ smā pṛtanāsu kāsu cid dakṣāyya indra bharahūtaye nṛbhir asi pratūrtaye nṛbhiḥ /	sa śrudhi yaḥ smā pṛtanāsu kāsu cit dakṣāyyaḥ indra bhara hūtaye nṛbhiḥ asi pratūrtaye nṛbhiḥ 
SA_GV01_rvh1-10u-2851	RV_1,129.02d yaḥ śūraiḥ svaḥ sanitā yo viprair vājaṃ tarutā /	yaḥ śūraiḥ svar sanitā yaḥ vipraiḥ vājam tarutā 
SA_GV01_rvh1-10u-2852	RV_1,129.02f tam īśānāsa iradhanta vājinam pṛkṣam atyaṃ na vājinam //	tam īśānāsaḥ iradhanta vājinam pṛkṣam atyam na vājinam 
SA_GV01_rvh1-10u-2853	RV_1,129.03a dasmo hi ṣmā vṛṣaṇam pinvasi tvacaṃ kaṃ cid yāvīr araruṃ śūra martyam parivṛṇakṣi martyam /	dasmaḥ hi sma vṛṣaṇam pinvasi tvacam kam cit yāvīḥ ararum śūra martyam parivṛṇakṣi martyam 
SA_GV01_rvh1-10u-2854	RV_1,129.03d indrota tubhyaṃ tad dive tad rudrāya svayaśase /	indra uta tubhyam tat dive tat rudrāya sva yaśase 
SA_GV01_rvh1-10u-2855	RV_1,129.03f mitrāya vocaṃ varuṇāya saprathaḥ sumṛḷīkāya saprathaḥ //	mitrāya vocam varuṇāya saprathaḥ su mṛḷīkāya saprathaḥ 
SA_GV01_rvh1-10u-2856	RV_1,129.04a asmākaṃ va indram uśmasīṣṭaye sakhāyaṃ viśvāyum prāsahaṃ yujaṃ vājeṣu prāsahaṃ yujam /	asmākam vaḥ indram uśmasi iṣṭaye sakhāyam viśvāyum prāsaham yujam vājeṣu prāsaham yujam 
SA_GV01_rvh1-10u-2857	RV_1,129.04d asmākam brahmotaye 'vā pṛtsuṣu kāsu cit /	asmākam brahma ūtaye vā pṛtsuṣu kāsu cit 
SA_GV01_rvh1-10u-2858	RV_1,129.04f nahi tvā śatru starate stṛṇoṣi yaṃ viśvaṃ śatruṃ stṛṇoṣi yam //	nahi tvā śatruḥ starate stṛṇoṣi yam viśvam śatrum stṛṇoṣi yam 
SA_GV01_rvh1-10u-2859	RV_1,129.05a ni ṣū namātimatiṃ kayasya cit tejiṣṭhābhir araṇibhir notibhir ugrābhir ugrotibhiḥ /	ni su nama atimatim kayasya cit tejiṣṭhābhiḥ araṇibhiḥ notibhiḥ ugrābhiḥ ugra ūtibhiḥ 
SA_GV01_rvh1-10u-2860	RV_1,129.05d neṣi ṇo yathā purānenāḥ śūra manyase /	neṣi naḥ yathā purā anenāḥ śūra manyase 
SA_GV01_rvh1-10u-2861	RV_1,129.05f viśvāni pūror apa parṣi vahnir āsā vahnir no accha //	viśvāni pūroḥ apa parṣi vahniḥ āsā vahniḥ naḥ accha 
SA_GV01_rvh1-10u-2862	RV_1,129.06a pra tad voceyam bhavyāyendave havyo na ya iṣavān manma rejati rakṣohā manma rejati /	pra tat voceyam bhavyāya indave havyaḥ na yaḥ iṣavān manma rejati rakṣaḥ hā manma rejati 
SA_GV01_rvh1-10u-2863	RV_1,129.06d svayaṃ so asmad ā nido vadhair ajeta durmatim /	svayam saḥ asmat ā nidaḥ vadhaiḥ ajeta durmatim 
SA_GV01_rvh1-10u-2864	RV_1,129.06f ava sraved aghaśaṃso 'vataram ava kṣudram iva sravet //	ava sravet agha śaṃsaḥ vataram ava kṣudram iva sravet 
SA_GV01_rvh1-10u-2865	RV_1,129.07a vanema tad dhotrayā citantyā vanema rayiṃ rayivaḥ suvīryaṃ raṇvaṃ santaṃ suvīryam /	vanema tat hotrayā citantyā vanema rayim rayivas su vīryam raṇvam santam su vīryam 
SA_GV01_rvh1-10u-2866	RV_1,129.07d durmanmānaṃ sumantubhir em iṣā pṛcīmahi /	durmanmānam su mantubhiḥ ā īm iṣā pṛcīmahi 
SA_GV01_rvh1-10u-2867	RV_1,129.07f ā satyābhir indraṃ dyumnahūtibhir yajatraṃ dyumnahūtibhiḥ //	ā satyābhiḥ indram dyumna hūtibhiḥ yajatram dyumna hūtibhiḥ 
SA_GV01_rvh1-10u-2868	RV_1,129.08a pra-prā vo asme svayaśobhir ūtī parivarga indro durmatīnāṃ darīman durmatīnām /	pra prāḥ vaḥ asme sva yaśobhiḥ ūtī parivarge indraḥ durmatīnām darīman durmatīnām 
SA_GV01_rvh1-10u-2869	RV_1,129.08d svayaṃ sā riṣayadhyai yā na upeṣe atraiḥ /	svayam sā riṣayadhyai yā naḥ upeṣe atraiḥ 
SA_GV01_rvh1-10u-2870	RV_1,129.08f hatem asan na vakṣati kṣiptā jūrṇir na vakṣati //	hatā īm asat na vakṣati kṣiptā jūrṇiḥ na vakṣati 
SA_GV01_rvh1-10u-2871	RV_1,129.09a tvaṃ na indra rāyā parīṇasā yāhi pathāṃ anehasā puro yāhy arakṣasā /	tvam naḥ indra rāyā parīṇasā yāhi pathām anehasā puras yāhi arakṣasā 
SA_GV01_rvh1-10u-2872	RV_1,129.09d sacasva naḥ parāka ā sacasvāstamīka ā /	sacasva naḥ parāke ā sacasva astamīke ā 
SA_GV01_rvh1-10u-2873	RV_1,129.09f pāhi no dūrād ārād abhiṣṭibhiḥ sadā pāhy abhiṣṭibhiḥ //	pāhi naḥ dūrāt ārāt abhiṣṭibhiḥ sadā pāhi abhiṣṭibhiḥ 
SA_GV01_rvh1-10u-2874	RV_1,129.10a tvaṃ na indra rāyā tarūṣasograṃ cit tvā mahimā sakṣad avase mahe mitraṃ nāvase /	tvam naḥ indra rāyā tarūṣasā ugram cit tvā mahimā sakṣat avase mahe mitram na avase 
SA_GV01_rvh1-10u-2875	RV_1,129.10d ojiṣṭha trātar avitā rathaṃ kaṃ cid amartya /	ojiṣṭha trātar avitā ratham kam cit amartya 
SA_GV01_rvh1-10u-2876	RV_1,129.10f anyam asmad ririṣeḥ kaṃ cid adrivo ririkṣantaṃ cid adrivaḥ //	anyam asmat ririṣeḥ kam cit adrivas ririkṣantam cit adrivas 
SA_GV01_rvh1-10u-2877	RV_1,129.11a pāhi na indra suṣṭuta sridho 'vayātā sadam id durmatīnāṃ devaḥ san durmatīnām /	pāhi naḥ indra suṣṭuta sridhaḥ vayātā sadam id durmatīnām devaḥ san durmatīnām 
SA_GV01_rvh1-10u-2878	RV_1,129.11d hantā pāpasya rakṣasas trātā viprasya māvataḥ /	hantā pāpasya rakṣasaḥ trātā viprasya māvataḥ 
SA_GV01_rvh1-10u-2879	RV_1,129.11f adhā hi tvā janitā jījanad vaso rakṣohaṇaṃ tvā jījanad vaso //	adhā hi tvā janitā jījanat vaso rakṣaḥ haṇam tvā jījanat vaso 
SA_GV01_rvh1-10u-2880	RV_1,130.01a endra yāhy upa naḥ parāvato nāyam acchā vidathānīva satpatir astaṃ rājeva satpatiḥ /	ā indra yāhi upa naḥ parāvataḥ na ayam acchā vidathāni iva satpatiḥ astam rājā iva satpatiḥ 
SA_GV01_rvh1-10u-2881	RV_1,130.01d havāmahe tvā vayam prayasvantaḥ sute sacā /	havāmahe tvā vayam prayasvantaḥ sute sacā 
SA_GV01_rvh1-10u-2882	RV_1,130.01f putrāso na pitaraṃ vājasātaye maṃhiṣṭhaṃ vājasātaye //	putrāsaḥ na pitaram vājasātaye maṃhiṣṭham vājasātaye 
SA_GV01_rvh1-10u-2883	RV_1,130.02a pibā somam indra suvānam adribhiḥ kośena siktam avataṃ na vaṃsagas tātṛṣāṇo na vaṃsagaḥ /	pibā somam indra suvānam adribhiḥ kośena siktam avatam na vaṃsagaḥ tātṛṣāṇaḥ na vaṃsagaḥ 
SA_GV01_rvh1-10u-2884	RV_1,130.02d madāya haryatāya te tuviṣṭamāya dhāyase /	madāya haryatāya te tuviṣṭamāya dhāyase 
SA_GV01_rvh1-10u-2885	RV_1,130.02f ā tvā yacchantu harito na sūryam ahā viśveva sūryam //	ā tvā yacchantu haritaḥ na sūryam ahā viśvā iva sūryam 
SA_GV01_rvh1-10u-2886	RV_1,130.03a avindad divo nihitaṃ guhā nidhiṃ ver na garbham parivītam aśmany anante antar aśmani /	avindat divaḥ nihitam guhā nidhim veḥ na garbham parivītam aśmani anante antar aśmani 
SA_GV01_rvh1-10u-2887	RV_1,130.03d vrajaṃ vajrī gavām iva siṣāsann aṅgirastamaḥ /	vrajam vajrī gavām iva siṣāsan aṅgirastamaḥ 
SA_GV01_rvh1-10u-2888	RV_1,130.03f apāvṛṇod iṣa indraḥ parīvṛtā dvāra iṣaḥ parīvṛtāḥ //	apāvṛṇot iṣaḥ indraḥ parīvṛtāḥ dvāraḥ iṣaḥ parīvṛtāḥ 
SA_GV01_rvh1-10u-2889	RV_1,130.04a dādṛhāṇo vajram indro gabhastyoḥ kṣadmeva tigmam asanāya saṃ śyad ahihatyāya saṃ śyat /	dādṛhāṇaḥ vajram indraḥ gabhastyoḥ kṣadma iva tigmam asanāya sam śyat ahi hatyāya sam śyat 
SA_GV01_rvh1-10u-2890	RV_1,130.04d saṃvivyāna ojasā śavobhir indra majmanā /	saṃvivyānaḥ ojasā śavobhiḥ indra majmanā 
SA_GV01_rvh1-10u-2891	RV_1,130.04f taṣṭeva vṛkṣaṃ vanino ni vṛścasi paraśveva ni vṛścasi //	taṣṭā iva vṛkṣam vaninaḥ ni vṛścasi paraśu eva ni vṛścasi 
SA_GV01_rvh1-10u-2892	RV_1,130.05a tvaṃ vṛthā nadya indra sartave 'cchā samudram asṛjo rathāṃ iva vājayato rathāṃ iva /	tvam vṛthā nadyaḥ indra sartave ccha samudram asṛjaḥ rathān iva vājayataḥ rathān iva 
SA_GV01_rvh1-10u-2893	RV_1,130.05d ita ūtīr ayuñjata samānam artham akṣitam /	itas ūtīḥ ayuñjata samānam artham akṣitam 
SA_GV01_rvh1-10u-2894	RV_1,130.05f dhenūr iva manave viśvadohaso janāya viśvadohasaḥ //	dhenūḥ iva manave viśva dohasaḥ janāya viśva dohasaḥ 
SA_GV01_rvh1-10u-2895	RV_1,130.06a imāṃ te vācaṃ vasūyanta āyavo rathaṃ na dhīraḥ svapā atakṣiṣuḥ sumnāya tvām atakṣiṣuḥ /	imām te vācam vasūyantaḥ āyavaḥ ratham na dhīraḥ su apāḥ atakṣiṣuḥ sumnāya tvām atakṣiṣuḥ 
SA_GV01_rvh1-10u-2896	RV_1,130.06d śumbhanto jenyaṃ yathā vājeṣu vipra vājinam /	śumbhantaḥ jenyam yathā vājeṣu vipra vājinam 
SA_GV01_rvh1-10u-2897	RV_1,130.06f atyam iva śavase sātaye dhanā viśvā dhanāni sātaye //	atyam iva śavase sātaye dhanā viśvā dhanāni sātaye 
SA_GV01_rvh1-10u-2898	RV_1,130.07a bhinat puro navatim indra pūrave divodāsāya mahi dāśuṣe nṛto vajreṇa dāśuṣe nṛto /	bhinat puraḥ navatim indra pūrave divodāsāya mahi dāśuṣe nṛto vajreṇa dāśuṣe nṛto 
SA_GV01_rvh1-10u-2899	RV_1,130.07d atithigvāya śambaraṃ girer ugro avābharat /	atithigvāya śambaram gireḥ ugraḥ avābharat 
SA_GV01_rvh1-10u-2900	RV_1,130.07f maho dhanāni dayamāna ojasā viśvā dhanāny ojasā //	mahaḥ dhanāni dayamānaḥ ojasā viśvā dhanāni ojasā 
SA_GV01_rvh1-10u-2901	RV_1,130.08a indraḥ samatsu yajamānam āryam prāvad viśveṣu śatamūtir ājiṣu svarmīḷheṣv ājiṣu /	indraḥ samatsu yajamānam āryam prāvat viśveṣu śatamūtiḥ ājiṣu svarmīḷheṣu ājiṣu 
SA_GV01_rvh1-10u-2902	RV_1,130.08d manave śāsad avratān tvacaṃ kṛṣṇām arandhayat /	manave śāsat avratān tvacam kṛṣṇām arandhayat 
SA_GV01_rvh1-10u-2903	RV_1,130.08f dakṣan na viśvaṃ tatṛṣāṇam oṣati ny arśasānam oṣati //	dakṣan na viśvam tatṛṣāṇam oṣati ni arśasānam oṣati 
SA_GV01_rvh1-10u-2904	RV_1,130.09a sūraś cakram pra vṛhaj jāta ojasā prapitve vācam aruṇo muṣāyatīśāna ā muṣāyati /	sūraḥ cakram pra vṛhat jātaḥ ojasā prapitve vācam aruṇaḥ muṣāyati īśānaḥ ā muṣāyati 
SA_GV01_rvh1-10u-2905	RV_1,130.09d uśanā yat parāvato 'jagann ūtaye kave /	uśanāḥ yat parāvataḥ jagan ūtaye kave 
SA_GV01_rvh1-10u-2906	RV_1,130.09f sumnāni viśvā manuṣeva turvaṇir ahā viśveva turvaṇiḥ //	sumnāni viśvā manuṣā iva turvaṇiḥ ahā viśvā iva turvaṇiḥ 
SA_GV01_rvh1-10u-2907	RV_1,130.10a sa no navyebhir vṛṣakarmann ukthaiḥ purāṃ dartaḥ pāyubhiḥ pāhi śagmaiḥ /	sa naḥ navyebhiḥ vṛṣa karman ukthaiḥ purām dartar pāyubhiḥ pāhi śagmaiḥ 
SA_GV01_rvh1-10u-2908	RV_1,130.10b divodāsebhir indra stavāno vāvṛdhīthā ahobhir iva dyauḥ //	divodāsebhiḥ indra stavānaḥ vāvṛdhīthāḥ ahobhiḥ iva dyauḥ 
SA_GV01_rvh1-10u-2909	RV_1,131.01a indrāya hi dyaur asuro anamnatendrāya mahī pṛthivī varīmabhir dyumnasātā varīmabhiḥ /	indrāya hi dyauḥ asuraḥ anamnata indrāya mahī pṛthivī varīmabhiḥ dyumna sātā varīmabhiḥ 
SA_GV01_rvh1-10u-2910	RV_1,131.01d indraṃ viśve sajoṣaso devāso dadhire puraḥ /	indram viśve sajoṣasaḥ devāsaḥ dadhire puras 
SA_GV01_rvh1-10u-2911	RV_1,131.01f indrāya viśvā savanāni mānuṣā rātāni santu mānuṣā //	indrāya viśvā savanāni mānuṣā rātāni santu mānuṣā 
SA_GV01_rvh1-10u-2912	RV_1,131.02a viśveṣu hi tvā savaneṣu tuñjate samānam ekaṃ vṛṣamaṇyavaḥ pṛthak svaḥ saniṣyavaḥ pṛthak /	viśveṣu hi tvā savaneṣu tuñjate samānam ekam vṛṣamaṇyavaḥ pṛthak svar saniṣyavaḥ pṛthak 
SA_GV01_rvh1-10u-2913	RV_1,131.02d taṃ tvā nāvaṃ na parṣaṇiṃ śūṣasya dhuri dhīmahi /	tam tvā nāvam na parṣaṇim śūṣasya dhuri dhīmahi 
SA_GV01_rvh1-10u-2914	RV_1,131.02f indraṃ na yajñaiś citayanta āyava stomebhir indram āyavaḥ //	indram na yajñaiḥ citayantaḥ āyavaḥ stomebhiḥ indram āyavaḥ 
SA_GV01_rvh1-10u-2915	RV_1,131.03a vi tvā tatasre mithunā avasyavo vrajasya sātā gavyasya niḥsṛjaḥ sakṣanta indra niḥsṛjaḥ /	vi tvā tatasre mithunāḥ avasyavaḥ vrajasya sātā gavyasya niḥsṛjaḥ sakṣantaḥ indra niḥsṛjaḥ 
SA_GV01_rvh1-10u-2916	RV_1,131.03d yad gavyantā dvā janā svar yantā samūhasi /	yat gavyantā dvā janā svar yantā samūhasi 
SA_GV01_rvh1-10u-2917	RV_1,131.03f āviṣ karikrad vṛṣaṇaṃ sacābhuvaṃ vajram indra sacābhuvam //	āvis karikrat vṛṣaṇam sacābhuvam vajram indra sacābhuvam 
SA_GV01_rvh1-10u-2918	RV_1,131.04a viduṣ ṭe asya vīryasya pūravaḥ puro yad indra śāradīr avātiraḥ sāsahāno avātiraḥ /	viduḥ te asya vīryasya pūravaḥ puraḥ yat indra śāradīḥ avātiraḥ sāsahānaḥ avātiraḥ 
SA_GV01_rvh1-10u-2919	RV_1,131.04d śāsas tam indra martyam ayajyuṃ śavasas pate /	śāsaḥ tam indra martyam ayajyum śavasaḥ pate 
SA_GV01_rvh1-10u-2920	RV_1,131.04f mahīm amuṣṇāḥ pṛthivīm imā apo mandasāna imā apaḥ //	mahīm amuṣṇāḥ pṛthivīm imāḥ apaḥ mandasānaḥ imāḥ apaḥ 
SA_GV01_rvh1-10u-2921	RV_1,131.05a ād it te asya vīryasya carkiran madeṣu vṛṣann uśijo yad āvitha sakhīyato yad āvitha /	āt id te asya vīryasya carkiran madeṣu vṛṣan uśijaḥ yat āvitha sakhīyataḥ yat āvitha 
SA_GV01_rvh1-10u-2922	RV_1,131.05d cakartha kāram ebhyaḥ pṛtanāsu pravantave /	cakartha kāram ebhyaḥ pṛtanāsu pravantave 
SA_GV01_rvh1-10u-2923	RV_1,131.05f te anyām-anyāṃ nadyaṃ saniṣṇata śravasyantaḥ saniṣṇata //	te anyām anyām nadyam saniṣṇata śravasyantaḥ saniṣṇata 
SA_GV01_rvh1-10u-2924	RV_1,131.06a uto no asyā uṣaso juṣeta hy arkasya bodhi haviṣo havīmabhiḥ svarṣātā havīmabhiḥ /	uta u naḥ asyāḥ uṣasaḥ juṣeta hi arkasya bodhi haviṣaḥ havīmabhiḥ svarṣātā havīmabhiḥ 
SA_GV01_rvh1-10u-2925	RV_1,131.06d yad indra hantave mṛdho vṛṣā vajriñ ciketasi /	yat indra hantave mṛdhaḥ vṛṣā vajrim ciketasi 
SA_GV01_rvh1-10u-2926	RV_1,131.06f ā me asya vedhaso navīyaso manma śrudhi navīyasaḥ //	ā me asya vedhasaḥ navīyasaḥ manma śrudhi navīyasaḥ 
SA_GV01_rvh1-10u-2927	RV_1,131.07a tvaṃ tam indra vāvṛdhāno asmayur amitrayantaṃ tuvijāta martyaṃ vajreṇa śūra martyam /	tvam tam indra vāvṛdhānaḥ asmayuḥ amitrayantam tuvi jāta martyam vajreṇa śūra martyam 
SA_GV01_rvh1-10u-2928	RV_1,131.07d jahi yo no aghāyati śṛṇuṣva suśravastamaḥ /	jahi yaḥ naḥ aghāyati śṛṇuṣva su śravastamaḥ 
SA_GV01_rvh1-10u-2929	RV_1,131.07f riṣṭaṃ na yāmann apa bhūtu durmatir viśvāpa bhūtu durmatiḥ //	riṣṭam na yāman apa bhūtu durmatiḥ viśvā apa bhūtu durmatiḥ 
SA_GV01_rvh1-10u-2930	RV_1,132.01a tvayā vayam maghavan pūrvye dhana indratvotāḥ sāsahyāma pṛtanyato vanuyāma vanuṣyataḥ /	tvayā vayam maghavan pūrvye dhane indra tva utāḥ sāsahyāma pṛtanyataḥ vanuyāma vanuṣyataḥ 
SA_GV01_rvh1-10u-2931	RV_1,132.01d nediṣṭhe asminn ahany adhi vocā nu sunvate /	nediṣṭhe asmin ahani adhi vocāḥ nu sunvate 
SA_GV01_rvh1-10u-2932	RV_1,132.01f asmin yajñe vi cayemā bhare kṛtaṃ vājayanto bhare kṛtam //	asmin yajñe vi cayema bhare kṛtam vājayantaḥ bhare kṛtam 
SA_GV01_rvh1-10u-2933	RV_1,132.02a svarjeṣe bhara āprasya vakmany uṣarbudhaḥ svasminn añjasi krāṇasya svasminn añjasi /	svar jeṣe bhare āprasya vakmani uṣarbudhaḥ svasmin añjasi krāṇasya svasmin añjasi 
SA_GV01_rvh1-10u-2934	RV_1,132.02d ahann indro yathā vide śīrṣṇā-śīrṣṇopavācyaḥ /	ahan indraḥ yathā vide śīrṣṇā a śīrṣṇā upavācyaḥ 
SA_GV01_rvh1-10u-2935	RV_1,132.02f asmatrā te sadhryak santu rātayo bhadrā bhadrasya rātayaḥ //	asmatrā te sadhryak santu rātayaḥ bhadrāḥ bhadrasya rātayaḥ 
SA_GV01_rvh1-10u-2936	RV_1,132.03a tat tu prayaḥ pratnathā te śuśukvanaṃ yasmin yajñe vāram akṛṇvata kṣayam ṛtasya vār asi kṣayam /	tat tu prayaḥ pratnathā te śuśukvanam yasmin yajñe vāram akṛṇvata kṣayam ṛtasya vār asi kṣayam 
SA_GV01_rvh1-10u-2937	RV_1,132.03d vi tad vocer adha dvitāntaḥ paśyanti raśmibhiḥ /	vi tat voceḥ adha dvitā antar paśyanti raśmibhiḥ 
SA_GV01_rvh1-10u-2938	RV_1,132.03f sa ghā vide anv indro gaveṣaṇo bandhukṣidbhyo gaveṣaṇaḥ //	sa ghā vide anu indraḥ gaveṣaṇaḥ bandhu kṣidbhyaḥ gaveṣaṇaḥ 
SA_GV01_rvh1-10u-2939	RV_1,132.04a nū itthā te pūrvathā ca pravācyaṃ yad aṅgirobhyo 'vṛṇor apa vrajam indra śikṣann apa vrajam /	nu itthā te pūrvathā ca pravācyam yat aṅgirobhyaḥ vṛṇoḥ apa vrajam indra śikṣan apa vrajam 
SA_GV01_rvh1-10u-2940	RV_1,132.04d aibhyaḥ samānyā diśāsmabhyaṃ jeṣi yotsi ca /	ā ebhyaḥ samānyā diśā asmabhyam jeṣi yotsi ca 
SA_GV01_rvh1-10u-2941	RV_1,132.04f sunvadbhyo randhayā kaṃ cid avrataṃ hṛṇāyantaṃ cid avratam //	sunvadbhyaḥ randhaya kam cit avratam hṛṇāyantam cit avratam 
SA_GV01_rvh1-10u-2942	RV_1,132.05a saṃ yaj janān kratubhiḥ śūra īkṣayad dhane hite taruṣanta śravasyavaḥ pra yakṣanta śravasyavaḥ /	sam yat janān kratubhiḥ śūraḥ īkṣayat dhane hite taruṣanta śravasyavaḥ pra yakṣanta śravasyavaḥ 
SA_GV01_rvh1-10u-2943	RV_1,132.05d tasmā āyuḥ prajāvad id bādhe arcanty ojasā /	tasmai āyuḥ prajāvat id bādhe arcanti ojasā 
SA_GV01_rvh1-10u-2944	RV_1,132.05f indra okyaṃ didhiṣanta dhītayo devāṃ acchā na dhītayaḥ //	indre okyam didhiṣanta dhītayaḥ devān acchā na dhītayaḥ 
SA_GV01_rvh1-10u-2945	RV_1,132.06a yuvaṃ tam indrāparvatā puroyudhā yo naḥ pṛtanyād apa taṃ-tam id dhataṃ vajreṇa taṃ-tam id dhatam /	yuvam tam indrāparvatā puroyudhā yaḥ naḥ pṛtanyāt apa taṃtam id hatam vajreṇa taṃtam id hatam 
SA_GV01_rvh1-10u-2946	RV_1,132.06d dūre cattāya cchantsad gahanaṃ yad inakṣat /	dūre cattāya chantsat gahanam yat inakṣat 
SA_GV01_rvh1-10u-2947	RV_1,132.06f asmākaṃ śatrūn pari śūra viśvato darmā darṣīṣṭa viśvataḥ //	asmākam śatrūn pari śūra viśvatas darmā darṣīṣṭa viśvatas 
SA_GV01_rvh1-10u-2948	RV_1,133.01a ubhe punāmi rodasī ṛtena druho dahāmi sam mahīr anindrāḥ /	ubhe punāmi rodasī ṛtena druhaḥ dahāmi sam mahīḥ an indrāḥ 
SA_GV01_rvh1-10u-2949	RV_1,133.01c abhivlagya yatra hatā amitrā vailasthānam pari tṛḷhā aśeran //	abhivlagya yatra hatāḥ amitrāḥ vailasthānam pari tṛḍhāḥ aśeran 
SA_GV01_rvh1-10u-2950	RV_1,133.02a abhivlagyā cid adrivaḥ śīrṣā yātumatīnām /	abhivlagya cit adrivas śīrṣā yātumatīnām 
SA_GV01_rvh1-10u-2951	RV_1,133.02c chindhi vaṭūriṇā padā mahāvaṭūriṇā padā //	chinddhi vaṭūriṇā padā mahā vaṭūriṇā padā 
SA_GV01_rvh1-10u-2952	RV_1,133.03a avāsām maghavañ jahi śardho yātumatīnām /	ava āsām maghavam jahi śardhaḥ yātumatīnām 
SA_GV01_rvh1-10u-2953	RV_1,133.03c vailasthānake armake mahāvailasthe armake //	vailasthānake armake mahāvailasthe armake 
SA_GV01_rvh1-10u-2954	RV_1,133.04a yāsāṃ tisraḥ pañcāśato 'bhivlaṅgair apāvapaḥ /	yāsām tisraḥ pañcāśataḥ bhivlaṅgaiḥ apāvapaḥ 
SA_GV01_rvh1-10u-2955	RV_1,133.04c tat su te manāyati takat su te manāyati //	tat su te manāyati takat su te manāyati 
SA_GV01_rvh1-10u-2956	RV_1,133.05a piśaṅgabhṛṣṭim ambhṛṇam piśācim indra sam mṛṇa /	piśaṅga bhṛṣṭim ambhṛṇam piśācim indra sam mṛṇa 
SA_GV01_rvh1-10u-2957	RV_1,133.05c sarvaṃ rakṣo ni barhaya //	sarvam rakṣaḥ ni barhaya 
SA_GV01_rvh1-10u-2958	RV_1,133.06a avar maha indra dādṛhi śrudhī naḥ śuśoca hi dyauḥ kṣā na bhīṣāṃ adrivo ghṛṇān na bhīṣāṃ adrivaḥ /	avas mahaḥ indra dādṛhi śrudhi naḥ śuśoca hi dyauḥ kṣā na adrivas ghṛṇāt na adrivas 
SA_GV01_rvh1-10u-2959	RV_1,133.06d śuṣmintamo hi śuṣmibhir vadhair ugrebhir īyase /	śuṣmintamaḥ hi śuṣmibhiḥ vadhaiḥ ugrebhiḥ īyase 
SA_GV01_rvh1-10u-2960	RV_1,133.06f apūruṣaghno apratīta śūra satvabhis trisaptaiḥ śūra satvabhiḥ //	a pūruṣa ghnaḥ apratīta śūra satvabhiḥ trisaptaiḥ śūra satvabhiḥ 
SA_GV01_rvh1-10u-2961	RV_1,133.07a vanoti hi sunvan kṣayam parīṇasaḥ sunvāno hi ṣmā yajaty ava dviṣo devānām ava dviṣaḥ /	vanoti hi sunvan kṣayam parīṇasaḥ sunvānaḥ hi sma yajati ava dviṣaḥ devānām ava dviṣaḥ 
SA_GV01_rvh1-10u-2962	RV_1,133.07d sunvāna it siṣāsati sahasrā vājy avṛtaḥ /	sunvānaḥ id siṣāsati sahasrā vājī a vṛtaḥ 
SA_GV01_rvh1-10u-2963	RV_1,133.07f sunvānāyendro dadāty ābhuvaṃ rayiṃ dadāty ābhuvam //	sunvānāya indraḥ dadāti ābhuvam rayim dadāti ābhuvam 
SA_GV01_rvh1-10u-2964	RV_1,134.01a ā tvā juvo rārahāṇā abhi prayo vāyo vahantv iha pūrvapītaye somasya pūrvapītaye /	ā tvā juvaḥ rārahāṇāḥ abhi prayaḥ vāyo vahantu iha pūrva pītaye somasya pūrva pītaye 
SA_GV01_rvh1-10u-2965	RV_1,134.01d ūrdhvā te anu sūnṛtā manas tiṣṭhatu jānatī /	ūrdhvā te anu sūnṛtā manaḥ tiṣṭhatu jānatī 
SA_GV01_rvh1-10u-2966	RV_1,134.01f niyutvatā rathenā yāhi dāvane vāyo makhasya dāvane //	niyutvatā rathena ā yāhi dāvane vāyo makhasya dāvane 
SA_GV01_rvh1-10u-2967	RV_1,134.02a mandantu tvā mandino vāyav indavo 'smat krāṇāsaḥ sukṛtā abhidyavo gobhiḥ krāṇā abhidyavaḥ /	mandantu tvā mandinaḥ vāyo indavaḥ smat krāṇāsaḥ su kṛtāḥ abhidyavaḥ gobhiḥ krāṇāḥ abhidyavaḥ 
SA_GV01_rvh1-10u-2968	RV_1,134.02d yad dha krāṇā iradhyai dakṣaṃ sacanta ūtayaḥ /	yat ha krāṇāḥ iradhyai dakṣam sacante ūtayaḥ 
SA_GV01_rvh1-10u-2969	RV_1,134.02f sadhrīcīnā niyuto dāvane dhiya upa bruvata īṃ dhiyaḥ //	sadhrīcīnāḥ niyutaḥ dāvane dhiyaḥ upa bruvate īm dhiyaḥ 
SA_GV01_rvh1-10u-2970	RV_1,134.03a vāyur yuṅkte rohitā vāyur aruṇā vāyū rathe ajirā dhuri voḷhave vahiṣṭhā dhuri voḷhave /	vāyuḥ yuṅkte rohitā vāyuḥ aruṇā vāyuḥ rathe ajirā dhuri voḷhave vahiṣṭhā dhuri voḷhave 
SA_GV01_rvh1-10u-2971	RV_1,134.03d pra bodhayā purandhiṃ jāra ā sasatīm iva /	pra bodhaya purandhim jāraḥ ā sasatīm iva 
SA_GV01_rvh1-10u-2972	RV_1,134.03f pra cakṣaya rodasī vāsayoṣasaḥ śravase vāsayoṣasaḥ //	pra cakṣaya rodasī vāsaya uṣasaḥ śravase vāsaya uṣasaḥ 
SA_GV01_rvh1-10u-2973	RV_1,134.04a tubhyam uṣāsaḥ śucayaḥ parāvati bhadrā vastrā tanvate daṃsu raśmiṣu citrā navyeṣu raśmiṣu /	tubhyam uṣāsaḥ śucayaḥ parāvati bhadrā vastrā tanvate daṃsu raśmiṣu citrā navyeṣu raśmiṣu 
SA_GV01_rvh1-10u-2974	RV_1,134.04d tubhyaṃ dhenuḥ sabardughā viśvā vasūni dohate /	tubhyam dhenuḥ sabardughā viśvā vasūni dohate 
SA_GV01_rvh1-10u-2975	RV_1,134.04f ajanayo maruto vakṣaṇābhyo diva ā vakṣaṇābhyaḥ //	ajanayaḥ marutaḥ vakṣaṇābhyaḥ divaḥ ā vakṣaṇābhyaḥ 
SA_GV01_rvh1-10u-2976	RV_1,134.05a tubhyaṃ śukrāsaḥ śucayas turaṇyavo madeṣūgrā iṣaṇanta bhurvaṇy apām iṣanta bhurvaṇi /	tubhyam śukrāsaḥ śucayaḥ turaṇyavaḥ madeṣu ugrāḥ iṣaṇanta bhurvaṇi apām iṣanta bhurvaṇi 
SA_GV01_rvh1-10u-2977	RV_1,134.05d tvāṃ tsārī dasamāno bhagam īṭṭe takvavīye /	tvām tsārī dasamānaḥ bhagam īṭṭe takvavīye 
SA_GV01_rvh1-10u-2978	RV_1,134.05f tvaṃ viśvasmād bhuvanāt pāsi dharmaṇāsuryāt pāsi dharmaṇā //	tvam viśvasmāt bhuvanāt pāsi dharmaṇā asuryāt pāsi dharmaṇā 
SA_GV01_rvh1-10u-2979	RV_1,134.06a tvaṃ no vāyav eṣām apūrvyaḥ somānām prathamaḥ pītim arhasi sutānām pītim arhasi /	tvam naḥ vāyo eṣām apūrvyaḥ somānām prathamaḥ pītim arhasi sutānām pītim arhasi 
SA_GV01_rvh1-10u-2980	RV_1,134.06d uto vihutmatīnāṃ viśāṃ vavarjuṣīṇām /	uta u vihutmatīnām viśām vavarjuṣīṇām 
SA_GV01_rvh1-10u-2981	RV_1,134.06f viśvā it te dhenavo duhra āśiraṃ ghṛtaṃ duhrata āśiram //	viśvāḥ id te dhenavaḥ duhre āśiram ghṛtam duhrate āśiram 
SA_GV01_rvh1-10u-2982	RV_1,135.01a stīrṇam barhir upa no yāhi vītaye sahasreṇa niyutā niyutvate śatinībhir niyutvate /	stīrṇam barhiḥ upa naḥ yāhi vītaye sahasreṇa niyutā niyutvate śatinībhiḥ niyutvate 
SA_GV01_rvh1-10u-2983	RV_1,135.01d tubhyaṃ hi pūrvapītaye devā devāya yemire /	tubhyam hi pūrva pītaye devāḥ devāya yemire 
SA_GV01_rvh1-10u-2984	RV_1,135.01f pra te sutāso madhumanto asthiran madāya kratve asthiran //	pra te sutāsaḥ madhumantaḥ asthiran madāya kratve asthiran 
SA_GV01_rvh1-10u-2985	RV_1,135.02a tubhyāyaṃ somaḥ paripūto adribhi spārhā vasānaḥ pari kośam arṣati śukrā vasāno arṣati /	tubhya ayam somaḥ paripūtaḥ adribhiḥ spārhā vasānaḥ pari kośam arṣati śukrā vasānaḥ arṣati 
SA_GV01_rvh1-10u-2986	RV_1,135.02d tavāyam bhāga āyuṣu somo deveṣu hūyate /	tava ayam bhāgaḥ āyuṣu somaḥ deveṣu hūyate 
SA_GV01_rvh1-10u-2987	RV_1,135.02f vaha vāyo niyuto yāhy asmayur juṣāṇo yāhy asmayuḥ //	vaha vāyo niyutaḥ yāhi asmayuḥ juṣāṇaḥ yāhi asmayuḥ 
SA_GV01_rvh1-10u-2988	RV_1,135.03a ā no niyudbhiḥ śatinībhir adhvaraṃ sahasriṇībhir upa yāhi vītaye vāyo havyāni vītaye /	ā naḥ niyudbhiḥ śatinībhiḥ adhvaram sahasriṇībhiḥ upa yāhi vītaye vāyo havyāni vītaye 
SA_GV01_rvh1-10u-2989	RV_1,135.03d tavāyam bhāga ṛtviyaḥ saraśmiḥ sūrye sacā /	tava ayam bhāgaḥ ṛtviyaḥ sa raśmiḥ sūrye sacā 
SA_GV01_rvh1-10u-2990	RV_1,135.03f adhvaryubhir bharamāṇā ayaṃsata vāyo śukrā ayaṃsata //	adhvaryubhiḥ bharamāṇāḥ ayaṃsata vāyo śukrāḥ ayaṃsata 
SA_GV01_rvh1-10u-2991	RV_1,135.04a ā vāṃ ratho niyutvān vakṣad avase 'bhi prayāṃsi sudhitāni vītaye vāyo havyāni vītaye /	ā vām rathaḥ niyutvān vakṣat avase bhi prayāṃsi sudhitāni vītaye vāyo havyāni vītaye 
SA_GV01_rvh1-10u-2992	RV_1,135.04d pibatam madhvo andhasaḥ pūrvapeyaṃ hi vāṃ hitam /	pibatam madhvaḥ andhasaḥ pūrvapeyam hi vām hitam 
SA_GV01_rvh1-10u-2993	RV_1,135.04f vāyav ā candreṇa rādhasā gatam indraś ca rādhasā gatam //	vāyo ā candreṇa rādhasā gatam indraḥ ca rādhasā gatam 
SA_GV01_rvh1-10u-2994	RV_1,135.05a ā vāṃ dhiyo vavṛtyur adhvarāṃ upemam indum marmṛjanta vājinam āśum atyaṃ na vājinam /	ā vām dhiyaḥ vavṛtyuḥ adhvarān upa imam indum marmṛjanta vājinam āśum atyam na vājinam 
SA_GV01_rvh1-10u-2995	RV_1,135.05d teṣām pibatam asmayū ā no gantam ihotyā /	teṣām pibatam asmayū ā naḥ gantam iha ūtyā 
SA_GV01_rvh1-10u-2996	RV_1,135.05f indravāyū sutānām adribhir yuvam madāya vājadā yuvam //	indra vāyū sutānām adribhiḥ yuvam madāya vāja dā yuvam 
SA_GV01_rvh1-10u-2997	RV_1,135.06a ime vāṃ somā apsv ā sutā ihādhvaryubhir bharamāṇā ayaṃsata vāyo śukrā ayaṃsata /	ime vām somāḥ apsu ā sutāḥ iha adhvaryubhiḥ bharamāṇāḥ ayaṃsata vāyo śukrāḥ ayaṃsata 
SA_GV01_rvh1-10u-2998	RV_1,135.06d ete vām abhy asṛkṣata tiraḥ pavitram āśavaḥ /	ete vām abhī asṛkṣata tiras pavitram āśavaḥ 
SA_GV01_rvh1-10u-2999	RV_1,135.06f yuvāyavo 'ti romāṇy avyayā somāso aty avyayā //	yuvāyavaḥ ti romāṇi avyayā somāsaḥ ati avyayā 
SA_GV01_rvh1-10u-3000	RV_1,135.07a ati vāyo sasato yāhi śaśvato yatra grāvā vadati tatra gacchataṃ gṛham indraś ca gacchatam /	ati vāyo sasataḥ yāhi śaśvataḥ yatra grāvā vadati tatra gacchatam gṛham indraḥ ca gacchatam 
SA_GV01_rvh1-10u-3001	RV_1,135.07d vi sūnṛtā dadṛśe rīyate ghṛtam ā pūrṇayā niyutā yātho adhvaram indraś ca yātho adhvaram //	vi sūnṛtā dadṛśe rīyate ghṛtam ā pūrṇayā niyutā yāthaḥ adhvaram indraḥ ca yāthaḥ adhvaram 
SA_GV01_rvh1-10u-3002	RV_1,135.08a atrāha tad vahethe madhva āhutiṃ yam aśvattham upatiṣṭhanta jāyavo 'sme te santu jāyavaḥ /	atra aha tat vahethe madhvaḥ āhutim yam aśvattham upatiṣṭhanta jāyavaḥ sme te santu jāyavaḥ 
SA_GV01_rvh1-10u-3003	RV_1,135.08d sākaṃ gāvaḥ suvate pacyate yavo na te vāya upa dasyanti dhenavo nāpa dasyanti dhenavaḥ //	sākam gāvaḥ suvate pacyate yavaḥ na te vāyo upa dasyanti dhenavaḥ na apa dasyanti dhenavaḥ 
SA_GV01_rvh1-10u-3004	RV_1,135.09a ime ye te su vāyo bāhvojaso 'ntar nadī te patayanty ukṣaṇo mahi vrādhanta ukṣaṇaḥ /	ime ye te su vāyo bāhu ojasaḥ ntar nadī te patayanti ukṣaṇaḥ mahi vrādhantaḥ ukṣaṇaḥ 
SA_GV01_rvh1-10u-3005	RV_1,135.09d dhanvañ cid ye anāśavo jīrāś cid agiraukasaḥ /	dhanvam cit ye anāśavaḥ jīrāḥ cit a giraukasaḥ 
SA_GV01_rvh1-10u-3006	RV_1,135.09f sūryasyeva raśmayo durniyantavo hastayor durniyantavaḥ //	sūryasya iva raśmayaḥ durniyantavaḥ hastayoḥ durniyantavaḥ 
SA_GV01_rvh1-10u-3007	RV_1,136.01a pra su jyeṣṭhaṃ nicirābhyām bṛhan namo havyam matim bharatā mṛḷayadbhyāṃ svādiṣṭham mṛḷayadbhyām /	pra su jyeṣṭham nicirābhyām bṛhat namaḥ havyam matim bharata mṛḍayadbhyām svādiṣṭham mṛḍayadbhyām 
SA_GV01_rvh1-10u-3008	RV_1,136.01d tā samrājā ghṛtāsutī yajñe-yajña upastutā /	tā samrājā ghṛta āsutī yajñeyajñe upastutā 
SA_GV01_rvh1-10u-3009	RV_1,136.01f athainoḥ kṣatraṃ na kutaś canādhṛṣe devatvaṃ nū cid ādhṛṣe //	atha enoḥ kṣatram na kutas cana ādhṛṣe deva tvam nu cit ādhṛṣe 
SA_GV01_rvh1-10u-3010	RV_1,136.02a adarśi gātur urave varīyasī panthā ṛtasya sam ayaṃsta raśmibhiś cakṣur bhagasya raśmibhiḥ /	adarśi gātuḥ urave varīyasī panthāḥ ṛtasya sam ayaṃsta raśmibhiḥ cakṣuḥ bhagasya raśmibhiḥ 
SA_GV01_rvh1-10u-3011	RV_1,136.02d dyukṣam mitrasya sādanam aryamṇo varuṇasya ca /	dyukṣam mitrasya sādanam aryamṇaḥ varuṇasya ca 
SA_GV01_rvh1-10u-3012	RV_1,136.02f athā dadhāte bṛhad ukthyaṃ vaya upastutyam bṛhad vayaḥ //	athā dadhāte bṛhat ukthyam vayaḥ upastutyam bṛhat vayaḥ 
SA_GV01_rvh1-10u-3013	RV_1,136.03a jyotiṣmatīm aditiṃ dhārayatkṣitiṃ svarvatīm ā sacete dive-dive jāgṛvāṃsā dive-dive /	jyotiṣmatīm aditim dhārayat kṣitim svarvatīm ā sacete dive dive jāgṛvāṃsā dive dive 
SA_GV01_rvh1-10u-3014	RV_1,136.03d jyotiṣmat kṣatram āśāte ādityā dānunas patī /	jyotiṣmat kṣatram āśāte ādityā dānunas patī 
SA_GV01_rvh1-10u-3015	RV_1,136.03f mitras tayor varuṇo yātayajjano 'ryamā yātayajjanaḥ //	mitraḥ tayoḥ varuṇaḥ yātayat janaḥ ryamā yātayat janaḥ 
SA_GV01_rvh1-10u-3016	RV_1,136.04a ayam mitrāya varuṇāya śantamaḥ somo bhūtv avapāneṣv ābhago devo deveṣv ābhagaḥ /	ayam mitrāya varuṇāya śantamaḥ somaḥ bhūtu avapāneṣu ābhagaḥ devaḥ deveṣu ābhagaḥ 
SA_GV01_rvh1-10u-3017	RV_1,136.04d taṃ devāso juṣerata viśve adya sajoṣasaḥ /	tam devāsaḥ juṣerata viśve adya sajoṣasaḥ 
SA_GV01_rvh1-10u-3018	RV_1,136.04f tathā rājānā karatho yad īmaha ṛtāvānā yad īmahe //	tathā rājānā karathaḥ yat īmahe ṛtāvānā yat īmahe 
SA_GV01_rvh1-10u-3019	RV_1,136.05a yo mitrāya varuṇāyāvidhaj jano 'narvāṇaṃ tam pari pāto aṃhaso dāśvāṃsam martam aṃhasaḥ /	yaḥ mitrāya varuṇāya avidhat janaḥ narvāṇam tam pari pātaḥ aṃhasaḥ dāśvāṃsam martam aṃhasaḥ 
SA_GV01_rvh1-10u-3020	RV_1,136.05d tam aryamābhi rakṣaty ṛjūyantam anu vratam /	tam aryamā abhi rakṣati ṛjūyantam anu vratam 
SA_GV01_rvh1-10u-3021	RV_1,136.05f ukthair ya enoḥ paribhūṣati vrataṃ stomair ābhūṣati vratam //	ukthaiḥ yaḥ enoḥ paribhūṣati vratam stomaiḥ ābhūṣati vratam 
SA_GV01_rvh1-10u-3022	RV_1,136.06a namo dive bṛhate rodasībhyām mitrāya vocaṃ varuṇāya mīḷhuṣe sumṛḷīkāya mīḷhuṣe /	namaḥ dive bṛhate rodasībhyām mitrāya vocam varuṇāya mīḷhuṣe su mṛḷīkāya mīḷhuṣe 
SA_GV01_rvh1-10u-3023	RV_1,136.06d indram agnim upa stuhi dyukṣam aryamaṇam bhagam /	indram agnim upa stuhi dyukṣam aryamaṇam bhagam 
SA_GV01_rvh1-10u-3024	RV_1,136.06f jyog jīvantaḥ prajayā sacemahi somasyotī sacemahi //	jyok jīvantaḥ prajayā sacemahi somasya ūtī sacemahi 
SA_GV01_rvh1-10u-3025	RV_1,136.07a ūtī devānāṃ vayam indravanto maṃsīmahi svayaśaso marudbhiḥ /	ūtī devānām vayam indravantaḥ maṃsīmahi sva yaśasaḥ marudbhiḥ 
SA_GV01_rvh1-10u-3026	RV_1,136.07c agnir mitro varuṇaḥ śarma yaṃsan tad aśyāma maghavāno vayaṃ ca //	agniḥ mitraḥ varuṇaḥ śarma yaṃsan tat aśyāma maghavānaḥ vayam ca 
SA_GV01_rvh1-10u-3027	RV_1,137.01a suṣumā yātam adribhir gośrītā matsarā ime somāso matsarā ime /	suṣuma yātam adribhiḥ go śrītāḥ matsarāḥ ime somāsaḥ matsarāḥ ime 
SA_GV01_rvh1-10u-3028	RV_1,137.01d ā rājānā divispṛśāsmatrā gantam upa naḥ /	ā rājānā divispṛśā asmatrā gantam upa naḥ 
SA_GV01_rvh1-10u-3029	RV_1,137.01f ime vām mitrāvaruṇā gavāśiraḥ somāḥ śukrā gavāśiraḥ //	ime vām mitrāvaruṇā gavāśiraḥ somāḥ śukrāḥ gavāśiraḥ 
SA_GV01_rvh1-10u-3030	RV_1,137.02a ima ā yātam indavaḥ somāso dadhyāśiraḥ sutāso dadhyāśiraḥ /	ime ā yātam indavaḥ somāsaḥ dadhi āśiraḥ sutāsaḥ dadhi āśiraḥ 
SA_GV01_rvh1-10u-3031	RV_1,137.02d uta vām uṣaso budhi sākaṃ sūryasya raśmibhiḥ /	uta vām uṣasaḥ budhi sākam sūryasya raśmibhiḥ 
SA_GV01_rvh1-10u-3032	RV_1,137.02f suto mitrāya varuṇāya pītaye cārur ṛtāya pītaye //	sutaḥ mitrāya varuṇāya pītaye cāruḥ ṛtāya pītaye 
SA_GV01_rvh1-10u-3033	RV_1,137.03a tāṃ vāṃ dhenuṃ na vāsarīm aṃśuṃ duhanty adribhiḥ somaṃ duhanty adribhiḥ /	tām vām dhenum na vāsarīm aṃśum duhanti adribhiḥ somam duhanti adribhiḥ 
SA_GV01_rvh1-10u-3034	RV_1,137.03d asmatrā gantam upa no 'rvāñcā somapītaye /	asmatrā gantam upa naḥ rvāñcā soma pītaye 
SA_GV01_rvh1-10u-3035	RV_1,137.03f ayaṃ vām mitrāvaruṇā nṛbhiḥ sutaḥ soma ā pītaye sutaḥ //	ayam vām mitrāvaruṇā nṛbhiḥ sutaḥ somaḥ ā pītaye sutaḥ 
SA_GV01_rvh1-10u-3036	RV_1,138.01a pra-pra pūṣṇas tuvijātasya śasyate mahitvam asya tavaso na tandate stotram asya na tandate /	pra pra pūṣṇaḥ tuvi jātasya śasyate mahi tvam asya tavasaḥ na tandate stotram asya na tandate 
SA_GV01_rvh1-10u-3037	RV_1,138.01d arcāmi sumnayann aham antyūtim mayobhuvam /	arcāmi sumnayan aham antyūtim mayobhuvam 
SA_GV01_rvh1-10u-3038	RV_1,138.01f viśvasya yo mana āyuyuve makho deva āyuyuve makhaḥ //	viśvasya yaḥ manaḥ āyuyuve makhaḥ devaḥ āyuyuve makhaḥ 
SA_GV01_rvh1-10u-3039	RV_1,138.02a pra hi tvā pūṣann ajiraṃ na yāmani stomebhiḥ kṛṇva ṛṇavo yathā mṛdha uṣṭro na pīparo mṛdhaḥ /	pra hi tvā pūṣan ajiram na yāmani stomebhiḥ kṛṇve ṛṇavaḥ yathā mṛdhaḥ uṣṭraḥ na pīparaḥ mṛdhaḥ 
SA_GV01_rvh1-10u-3040	RV_1,138.02d huve yat tvā mayobhuvaṃ devaṃ sakhyāya martyaḥ /	huve yat tvā mayobhuvam devam sakhyāya martyaḥ 
SA_GV01_rvh1-10u-3041	RV_1,138.02f asmākam āṅgūṣān dyumninas kṛdhi vājeṣu dyumninas kṛdhi //	asmākam āṅgūṣān dyumninaḥ kṛdhi vājeṣu dyumninaḥ kṛdhi 
SA_GV01_rvh1-10u-3042	RV_1,138.03a yasya te pūṣan sakhye vipanyavaḥ kratvā cit santo 'vasā bubhujrira iti kratvā bubhujrire /	yasya te pūṣan sakhye vipanyavaḥ kratvā cit santaḥ vasāḥ bubhujrire iti kratvā bubhujrire 
SA_GV01_rvh1-10u-3043	RV_1,138.03d tām anu tvā navīyasīṃ niyutaṃ rāya īmahe /	tām anu tvā navīyasīm niyutam rāyaḥ īmahe 
SA_GV01_rvh1-10u-3044	RV_1,138.03f aheḷamāna uruśaṃsa sarī bhava vāje-vāje sarī bhava //	a heḍamānaḥ uru śaṃsa sarī bhava vājevāje sarī bhava 
SA_GV01_rvh1-10u-3045	RV_1,138.04a asyā ū ṣu ṇa upa sātaye bhuvo 'heḷamāno rarivāṃ ajāśva śravasyatām ajāśva /	asyāḥ u su naḥ upa sātaye bhuvaḥ heḍamānaḥ rarivān ajāśva śravasyatām ajāśva 
SA_GV01_rvh1-10u-3046	RV_1,138.04d o ṣu tvā vavṛtīmahi stomebhir dasma sādhubhiḥ /	ā u su tvā vavṛtīmahi stomebhiḥ dasma sādhubhiḥ 
SA_GV01_rvh1-10u-3047	RV_1,138.04f nahi tvā pūṣann atimanya āghṛṇe na te sakhyam apahnuve //	nahi tvā pūṣan atimanye āghṛṇe na te sakhyam apahnuve 
SA_GV01_rvh1-10u-3048	RV_1,139.01a astu śrauṣaṭ puro agnīṃ dhiyā dadha ā nu tac chardho divyaṃ vṛṇīmaha indravāyū vṛṇīmahe /	astu śrauṣaṭ puras agnīm dhiyā dadhe ā nu tat śardhaḥ divyam vṛṇīmahe indra vāyū vṛṇīmahe 
SA_GV01_rvh1-10u-3049	RV_1,139.01d yad dha krāṇā vivasvati nābhā saṃdāyi navyasī /	yat ha krāṇā vivasvati nābhā saṃdāyi navyasī 
SA_GV01_rvh1-10u-3050	RV_1,139.01f adha pra sū na upa yantu dhītayo devāṃ acchā na dhītayaḥ //	adha pra su naḥ upa yantu dhītayaḥ devān acchā na dhītayaḥ 
SA_GV01_rvh1-10u-3051	RV_1,139.02a yad dha tyan mitrāvaruṇāv ṛtād adhy ādadāthe anṛtaṃ svena manyunā dakṣasya svena manyunā /	yat ha tyad mitrāvaruṇau ṛtāt adhi ādadāthe anṛtam svena manyunā dakṣasya svena manyunā 
SA_GV01_rvh1-10u-3052	RV_1,139.02d yuvor itthādhi sadmasv apaśyāma hiraṇyayam /	yuvoḥ itthā adhi sadmasu apaśyāma hiraṇyayam 
SA_GV01_rvh1-10u-3053	RV_1,139.02f dhībhiś cana manasā svebhir akṣabhiḥ somasya svebhir akṣabhiḥ //	dhībhiḥ cana manasā svebhiḥ akṣabhiḥ somasya svebhiḥ akṣabhiḥ 
SA_GV01_rvh1-10u-3054	RV_1,139.03a yuvāṃ stomebhir devayanto aśvināśrāvayanta iva ślokam āyavo yuvāṃ havyābhy āyavaḥ /	yuvām stomebhiḥ devayantaḥ aśvinā aśrāvayanta iva ślokam āyavaḥ yuvām havyā abhi āyavaḥ 
SA_GV01_rvh1-10u-3055	RV_1,139.03d yuvor viśvā adhi śriyaḥ pṛkṣaś ca viśvavedasā /	yuvoḥ viśvāḥ adhi śriyaḥ pṛkṣaḥ ca viśva vedasā 
SA_GV01_rvh1-10u-3056	RV_1,139.03f pruṣāyante vām pavayo hiraṇyaye rathe dasrā hiraṇyaye //	pruṣāyante vām pavayaḥ hiraṇyaye rathe dasrā hiraṇyaye 
SA_GV01_rvh1-10u-3057	RV_1,139.04a aceti dasrā vy u nākam ṛṇvatho yuñjate vāṃ rathayujo diviṣṭiṣv adhvasmāno diviṣṭiṣu /	aceti dasrā vi u nākam yuñjate vām ratha yujaḥ diviṣṭiṣu adhvasmānaḥ diviṣṭiṣu 
SA_GV01_rvh1-10u-3058	RV_1,139.04d adhi vāṃ sthāma vandhure rathe dasrā hiraṇyaye /	adhi vām sthāma vandhure rathe dasrā hiraṇyaye 
SA_GV01_rvh1-10u-3059	RV_1,139.04f patheva yantāv anuśāsatā rajo 'ñjasā śāsatā rajaḥ //	pathā iva yantau anuśāsatā rajaḥ ñjasā śāsatā rajaḥ 
SA_GV01_rvh1-10u-3060	RV_1,139.05a śacībhir naḥ śacīvasū divā naktaṃ daśasyatam /	śacībhiḥ naḥ śacī vasū divā naktam daśasyatam 
SA_GV01_rvh1-10u-3061	RV_1,139.05c mā vāṃ rātir upa dasat kadā canāsmad rātiḥ kadā cana //	mā vām rātiḥ upa dasat kadā cana asmat rātiḥ kadā cana 
SA_GV01_rvh1-10u-3062	RV_1,139.06a vṛṣann indra vṛṣapāṇāsa indava ime sutā adriṣutāsa udbhidas tubhyaṃ sutāsa udbhidaḥ /	vṛṣan indra vṛṣapāṇāsaḥ indavaḥ ime sutāḥ adriṣutāsaḥ udbhidaḥ tubhyam sutāsaḥ udbhidaḥ 
SA_GV01_rvh1-10u-3063	RV_1,139.06d te tvā mandantu dāvane mahe citrāya rādhase /	te tvā mandantu dāvane mahe citrāya rādhase 
SA_GV01_rvh1-10u-3064	RV_1,139.06f gīrbhir girvāha stavamāna ā gahi sumṛḷīko na ā gahi //	gīrbhiḥ gir vāha stavamānaḥ ā gahi su mṛḍīkaḥ naḥ ā gahi 
SA_GV01_rvh1-10u-3065	RV_1,139.07a o ṣū ṇo agne śṛṇuhi tvam īḷito devebhyo bravasi yajñiyebhyo rājabhyo yajñiyebhyaḥ /	ā u su naḥ agne śṛṇuhi tvam īḍitaḥ devebhyaḥ bravasi yajñiyebhyaḥ rājabhyaḥ yajñiyebhyaḥ 
SA_GV01_rvh1-10u-3066	RV_1,139.07d yad dha tyām aṅgirobhyo dhenuṃ devā adattana /	yat ha tyām aṅgirobhyaḥ dhenum devāḥ adattana 
SA_GV01_rvh1-10u-3067	RV_1,139.07f vi tāṃ duhre aryamā kartarī sacāṃ eṣa tāṃ veda me sacā //	vi tām duhre aryamā kartari sacā eṣa tām veda me sacā 
SA_GV01_rvh1-10u-3068	RV_1,139.08a mo ṣu vo asmad abhi tāni pauṃsyā sanā bhūvan dyumnāni mota jāriṣur asmat purota jāriṣuḥ /	mā u su vaḥ asmat abhi tāni pauṃsyā sanā bhūvan dyumnāni mā uta jāriṣuḥ asmat purā uta jāriṣuḥ 
SA_GV01_rvh1-10u-3069	RV_1,139.08d yad vaś citraṃ yuge-yuge navyaṃ ghoṣād amartyam /	yat vaḥ citram yuge yuge navyam ghoṣāt amartyam 
SA_GV01_rvh1-10u-3070	RV_1,139.08f asmāsu tan maruto yac ca duṣṭaraṃ didhṛtā yac ca duṣṭaram //	asmāsu tat marutaḥ yat ca duṣṭaram didhṛta yat ca duṣṭaram 
SA_GV01_rvh1-10u-3071	RV_1,139.09a dadhyaṅ ha me januṣam pūrvo aṅgirāḥ priyamedhaḥ kaṇvo atrir manur vidus te me pūrve manur viduḥ /	dadhyaṅ ha me januṣam pūrvaḥ aṅgirāḥ priyamedhaḥ kaṇvaḥ atriḥ manuḥ viduḥ te me pūrve manuḥ viduḥ 
SA_GV01_rvh1-10u-3072	RV_1,139.09d teṣāṃ deveṣv āyatir asmākaṃ teṣu nābhayaḥ /	teṣām deveṣu āyatiḥ asmākam teṣu nābhayaḥ 
SA_GV01_rvh1-10u-3073	RV_1,139.09f teṣām padena mahy ā name girendrāgnī ā name girā //	teṣām padena mahi ā name girā indra agnī ā name girā 
SA_GV01_rvh1-10u-3074	RV_1,139.10a hotā yakṣad vanino vanta vāryam bṛhaspatir yajati vena ukṣabhiḥ puruvārebhir ukṣabhiḥ /	hotā yakṣat vaninaḥ vanta vāryam bṛhaspatiḥ yajati venaḥ ukṣabhiḥ puru vārebhiḥ ukṣabhiḥ 
SA_GV01_rvh1-10u-3075	RV_1,139.10d jagṛbhmā dūraādiśaṃ ślokam adrer adha tmanā /	jagṛbhmā dūraādiśam ślokam adreḥ adha tmanā 
SA_GV01_rvh1-10u-3076	RV_1,139.10f adhārayad ararindāni sukratuḥ purū sadmāni sukratuḥ //	adhārayat ararindāni sukratuḥ purū sadmāni sukratuḥ 
SA_GV01_rvh1-10u-3077	RV_1,139.11a ye devāso divy ekādaśa stha pṛthivyām adhy ekādaśa stha /	ye devāsaḥ divi ekādaśa stha pṛthivyām adhi ekādaśa stha 
SA_GV01_rvh1-10u-3078	RV_1,139.11c apsukṣito mahinaikādaśa stha te devāso yajñam imaṃ juṣadhvam //	apsukṣitaḥ mahinā ekādaśa stha te devāsaḥ yajñam imam juṣadhvam 
SA_GV01_rvh1-10u-3079	RV_1,140.01a vediṣade priyadhāmāya sudyute dhāsim iva pra bharā yonim agnaye /	vediṣade priya dhāmāya su dyute dhāsim iva pra bhara yonim agnaye 
SA_GV01_rvh1-10u-3080	RV_1,140.01c vastreṇeva vāsayā manmanā śuciṃ jyotīrathaṃ śukravarṇaṃ tamohanam //	vastreṇa iva vāsaya manmanā śucim jyotīratham śukra varṇam tamaḥ hanam 
SA_GV01_rvh1-10u-3081	RV_1,140.02a abhi dvijanmā trivṛd annam ṛjyate saṃvatsare vāvṛdhe jagdham ī punaḥ /	abhi dvi janmā trivṛt annam ṛjyate saṃvatsare vāvṛdhe jagdham ī punar 
SA_GV01_rvh1-10u-3082	RV_1,140.02c anyasyāsā jihvayā jenyo vṛṣā ny anyena vanino mṛṣṭa vāraṇaḥ //	anyasya āsā jihvayā jenyaḥ vṛṣā ni anyena vaninaḥ mṛṣṭa vāraṇaḥ 
SA_GV01_rvh1-10u-3083	RV_1,140.03a kṛṣṇaprutau vevije asya sakṣitā ubhā tarete abhi mātarā śiśum /	kṛṣṇa prutau vevije asya sakṣitau ubhā tarete abhi mātarā śiśum 
SA_GV01_rvh1-10u-3084	RV_1,140.03c prācājihvaṃ dhvasayantaṃ tṛṣucyutam ā sācyaṃ kupayaṃ vardhanam pituḥ //	prācājihvam dhvasayantam tṛṣu cyutam ā sācyam kupayam vardhanam pituḥ 
SA_GV01_rvh1-10u-3085	RV_1,140.04a mumukṣvo manave mānavasyate raghudruvaḥ kṛṣṇasītāsa ū juvaḥ /	mumukṣvaḥ manave mānavasyate raghudruvaḥ kṛṣṇa sītāsaḥ u juvaḥ 
SA_GV01_rvh1-10u-3086	RV_1,140.04c asamanā ajirāso raghuṣyado vātajūtā upa yujyanta āśavaḥ //	asamanāḥ ajirāsaḥ raghuṣyadaḥ vāta jūtāḥ upa yujyante āśavaḥ 
SA_GV01_rvh1-10u-3087	RV_1,140.05a ād asya te dhvasayanto vṛtherate kṛṣṇam abhvam mahi varpaḥ karikrataḥ /	āt asya te dhvasayantaḥ vṛthā īrate kṛṣṇam abhvam mahi varpaḥ karikrataḥ 
SA_GV01_rvh1-10u-3088	RV_1,140.05c yat sīm mahīm avanim prābhi marmṛśad abhiśvasan stanayann eti nānadat //	yat sīm mahīm avanim pra abhi marmṛśat abhiśvasan stanayan eti nānadat 
SA_GV01_rvh1-10u-3089	RV_1,140.06a bhūṣan na yo 'dhi babhrūṣu namnate vṛṣeva patnīr abhy eti roruvat /	bhūṣan na yaḥ dhi babhrūṣu nannate vṛṣā iva patnīḥ abhī eti roruvat 
SA_GV01_rvh1-10u-3090	RV_1,140.06c ojāyamānas tanvaś ca śumbhate bhīmo na śṛṅgā davidhāva durgṛbhiḥ //	ojāyamānaḥ tanvaḥ ca śumbhate bhīmaḥ na śṛṅgā davidhāva durgṛbhiḥ 
SA_GV01_rvh1-10u-3091	RV_1,140.07a sa saṃstiro viṣṭiraḥ saṃ gṛbhāyati jānann eva jānatīr nitya ā śaye /	sa saṃstiraḥ viṣṭiraḥ sam gṛbhāyati jānan eva jānatīḥ nityaḥ ā śaye 
SA_GV01_rvh1-10u-3092	RV_1,140.07c punar vardhante api yanti devyam anyad varpaḥ pitroḥ kṛṇvate sacā //	punar vardhante api yanti devyam anyat varpaḥ pitroḥ kṛṇvate sacā 
SA_GV01_rvh1-10u-3093	RV_1,140.08a tam agruvaḥ keśinīḥ saṃ hi rebhira ūrdhvās tasthur mamruṣīḥ prāyave punaḥ /	tam agruvaḥ keśinīḥ sam hi rebhire ūrdhvāḥ tasthuḥ mamruṣīḥ prāyave punar 
SA_GV01_rvh1-10u-3094	RV_1,140.08c tāsāṃ jarām pramuñcann eti nānadad asum paraṃ janayañ jīvam astṛtam //	tāsām jarām pramuñcan eti nānadat asum param janayam jīvam astṛtam 
SA_GV01_rvh1-10u-3095	RV_1,140.09a adhīvāsam pari mātū rihann aha tuvigrebhiḥ satvabhir yāti vi jrayaḥ /	adhīvāsam pari mātuḥ rihan aha tuvigrebhiḥ satvabhiḥ yāti vi jrayaḥ 
SA_GV01_rvh1-10u-3096	RV_1,140.09c vayo dadhat padvate rerihat sadānu śyenī sacate vartanīr aha //	vayaḥ dadhat padvate rerihat sadā anu śyenī sacate vartanīḥ aha 
SA_GV01_rvh1-10u-3097	RV_1,140.10a asmākam agne maghavatsu dīdihy adha śvasīvān vṛṣabho damūnāḥ /	asmākam agne maghavatsu dīdihi adha śvasīvān vṛṣabhaḥ damūnāḥ 
SA_GV01_rvh1-10u-3098	RV_1,140.10c avāsyā śiśumatīr adīder varmeva yutsu parijarbhurāṇaḥ //	śiśumatīḥ adīdeḥ varmā iva yutsu parijarbhurāṇaḥ 
SA_GV01_rvh1-10u-3099	RV_1,140.11a idam agne sudhitaṃ durdhitād adhi priyād u cin manmanaḥ preyo astu te /	idam agne sudhitam durdhitāt adhi priyāt u cit manmanaḥ preyaḥ astu te 
SA_GV01_rvh1-10u-3100	RV_1,140.11c yat te śukraṃ tanvo rocate śuci tenāsmabhyaṃ vanase ratnam ā tvam //	yat te śukram tanvaḥ rocate śuci tena asmabhyam vanase ratnam ā tvam 
SA_GV01_rvh1-10u-3101	RV_1,140.12a rathāya nāvam uta no gṛhāya nityāritrām padvatīṃ rāsy agne /	rathāya nāvam uta naḥ gṛhāya nitya aritrām padvatīm rāsi agne 
SA_GV01_rvh1-10u-3102	RV_1,140.12c asmākaṃ vīrāṃ uta no maghono janāṃś ca yā pārayāc charma yā ca //	asmākam vīrān uta naḥ maghonaḥ janān ca yā pārayāt śarma yā ca 
SA_GV01_rvh1-10u-3103	RV_1,140.13a abhī no agna uktham ij juguryā dyāvākṣāmā sindhavaś ca svagūrtāḥ /	abhī naḥ agne uktham id juguryāḥ dyāvākṣāmā sindhavaḥ ca sva gūrtāḥ 
SA_GV01_rvh1-10u-3104	RV_1,140.13c gavyaṃ yavyaṃ yanto dīrghāheṣaṃ varam aruṇyo varanta //	gavyam yavyam yantaḥ dīrgha ahā iṣam varam aruṇyaḥ varanta 
SA_GV01_rvh1-10u-3105	RV_1,141.01a baḷ itthā tad vapuṣe dhāyi darśataṃ devasya bhargaḥ sahaso yato jani /	baḷ itthā tat vapuṣe dhāyi darśatam devasya bhargaḥ sahasaḥ yatas jani 
SA_GV01_rvh1-10u-3106	RV_1,141.01c yad īm upa hvarate sādhate matir ṛtasya dhenā anayanta sasrutaḥ //	yat īm upa hvarate sādhate matiḥ ṛtasya dhenāḥ anayanta sasrutaḥ 
SA_GV01_rvh1-10u-3107	RV_1,141.02a pṛkṣo vapuḥ pitumān nitya ā śaye dvitīyam ā saptaśivāsu mātṛṣu /	pṛkṣaḥ vapuḥ pitumān nityaḥ ā śaye dvitīyam ā sapta śivāsu mātṛṣu 
SA_GV01_rvh1-10u-3108	RV_1,141.02c tṛtīyam asya vṛṣabhasya dohase daśapramatiṃ janayanta yoṣaṇaḥ //	tṛtīyam asya vṛṣabhasya dohase daśapramatim janayanta yoṣaṇaḥ 
SA_GV01_rvh1-10u-3109	RV_1,141.03a nir yad īm budhnān mahiṣasya varpasa īśānāsaḥ śavasā kranta sūrayaḥ /	niḥ yat īm budhnāt mahiṣasya varpasaḥ īśānāsaḥ śavasā kranta sūrayaḥ 
SA_GV01_rvh1-10u-3110	RV_1,141.03c yad īm anu pradivo madhva ādhave guhā santam mātariśvā mathāyati //	yat īm anu pradivaḥ madhvaḥ ādhave guhā santam mātariśvā mathāyati 
SA_GV01_rvh1-10u-3111	RV_1,141.04a pra yat pituḥ paramān nīyate pary ā pṛkṣudho vīrudho daṃsu rohati /	pra yat pituḥ paramāt nīyate pari ā pṛkṣudhaḥ vīrudhaḥ daṃsu rohati 
SA_GV01_rvh1-10u-3112	RV_1,141.04c ubhā yad asya januṣaṃ yad invata ād id yaviṣṭho abhavad ghṛṇā śuciḥ //	ubhā yat asya januṣam yat invataḥ āt id yaviṣṭhaḥ abhavat ghṛṇā śuciḥ 
SA_GV01_rvh1-10u-3113	RV_1,141.05a ād in mātṝr āviśad yāsv ā śucir ahiṃsyamāna urviyā vi vāvṛdhe /	āt id mātṝḥ āviśat yāsu ā śuciḥ a hiṃsyamānaḥ urviyā vi vāvṛdhe 
SA_GV01_rvh1-10u-3114	RV_1,141.05c anu yat pūrvā aruhat sanājuvo ni navyasīṣv avarāsu dhāvate //	anu yat pūrvāḥ aruhat sanājuvaḥ ni navyasīṣu avarāsu dhāvate 
SA_GV01_rvh1-10u-3115	RV_1,141.06a ād id dhotāraṃ vṛṇate diviṣṭiṣu bhagam iva papṛcānāsa ṛñjate /	āt id hotāram vṛṇate diviṣṭiṣu bhagam iva papṛcānāsaḥ ṛñjate 
SA_GV01_rvh1-10u-3116	RV_1,141.06c devān yat kratvā majmanā puruṣṭuto martaṃ śaṃsaṃ viśvadhā veti dhāyase //	devān yat kratvā majmanā puruṣṭutaḥ martam śaṃsam viśvadhā veti dhāyase 
SA_GV01_rvh1-10u-3117	RV_1,141.07a vi yad asthād yajato vātacodito hvāro na vakvā jaraṇā anākṛtaḥ /	vi yat asthāt yajataḥ vāta coditaḥ hvāraḥ na vakvā jaraṇāḥ anākṛtaḥ 
SA_GV01_rvh1-10u-3118	RV_1,141.07c tasya patman dakṣuṣaḥ kṛṣṇajaṃhasaḥ śucijanmano raja ā vyadhvanaḥ //	tasya patman dakṣuṣaḥ kṛṣṇa jaṃhasaḥ śuci janmanaḥ rajaḥ ā vyadhvanaḥ 
SA_GV01_rvh1-10u-3119	RV_1,141.08a ratho na yātaḥ śikvabhiḥ kṛto dyām aṅgebhir aruṣebhir īyate /	rathaḥ na yātaḥ śikvabhiḥ kṛtaḥ dyām aṅgebhiḥ aruṣebhiḥ īyate 
SA_GV01_rvh1-10u-3120	RV_1,141.08c ād asya te kṛṣṇāso dakṣi sūrayaḥ śūrasyeva tveṣathād īṣate vayaḥ //	āt asya te kṛṣṇāsaḥ dakṣi sūrayaḥ śūrasya iva tveṣathāt īṣate vayaḥ 
SA_GV01_rvh1-10u-3121	RV_1,141.09a tvayā hy agne varuṇo dhṛtavrato mitraḥ śāśadre aryamā sudānavaḥ /	tvayā hi agne varuṇaḥ dhṛta vrataḥ mitraḥ śāśadre aryamā sudānavaḥ 
SA_GV01_rvh1-10u-3122	RV_1,141.09c yat sīm anu kratunā viśvathā vibhur arān na nemiḥ paribhūr ajāyathāḥ //	yat sīm anu kratunā viśvathā vibhuḥ arāt na nemiḥ paribhūḥ ajāyathāḥ 
SA_GV01_rvh1-10u-3123	RV_1,141.10a tvam agne śaśamānāya sunvate ratnaṃ yaviṣṭha devatātim invasi /	tvam agne śaśamānāya sunvate ratnam yaviṣṭha devatātim invasi 
SA_GV01_rvh1-10u-3124	RV_1,141.10c taṃ tvā nu navyaṃ sahaso yuvan vayam bhagaṃ na kāre mahiratna dhīmahi //	tam tvā nu navyam sahasaḥ yuvan vayam bhagam na kāre mahi ratna dhīmahi 
SA_GV01_rvh1-10u-3125	RV_1,141.11a asme rayiṃ na svarthaṃ damūnasam bhagaṃ dakṣaṃ na papṛcāsi dharṇasim /	asme rayim na su artham damūnasam bhagam dakṣam na papṛcāsi dharṇasim 
SA_GV01_rvh1-10u-3126	RV_1,141.11c raśmīṃr iva yo yamati janmanī ubhe devānāṃ śaṃsam ṛta ā ca sukratuḥ //	raśmīṃr iva yaḥ yamati janmanī ubhe devānām śaṃsam ṛte ā ca su kratuḥ 
SA_GV01_rvh1-10u-3127	RV_1,141.12a uta naḥ sudyotmā jīrāśvo hotā mandraḥ śṛṇavac candrarathaḥ /	uta naḥ sudyotmā jīra aśvaḥ hotā mandraḥ śṛṇavat candra rathaḥ 
SA_GV01_rvh1-10u-3128	RV_1,141.12c sa no neṣan neṣatamair amūro 'gnir vāmaṃ suvitaṃ vasyo accha //	sa naḥ neṣat neṣatamaiḥ amūraḥ gniḥ vāmam suvitam vasyaḥ accha 
SA_GV01_rvh1-10u-3129	RV_1,141.13a astāvy agniḥ śimīvadbhir arkaiḥ sāmrājyāya prataraṃ dadhānaḥ /	astāvi agniḥ śimīvadbhiḥ arkaiḥ sāmrājyāya prataram dadhānaḥ 
SA_GV01_rvh1-10u-3130	RV_1,141.13c amī ca ye maghavāno vayaṃ ca mihaṃ na sūro ati niṣ ṭatanyuḥ //	amī ca ye maghavānaḥ vayam ca miham na sūraḥ ati niḥ tatanyuḥ 
SA_GV01_rvh1-10u-3131	RV_1,142.01a samiddho agna ā vaha devāṃ adya yatasruce /	samiddhaḥ agne ā vaha devān adya yata sruce 
SA_GV01_rvh1-10u-3132	RV_1,142.01c tantuṃ tanuṣva pūrvyaṃ sutasomāya dāśuṣe //	tantum tanuṣva pūrvyam suta somāya dāśuṣe 
SA_GV01_rvh1-10u-3133	RV_1,142.02a ghṛtavantam upa māsi madhumantaṃ tanūnapāt /	ghṛtavantam upa māsi madhumantam tanūnapāt 
SA_GV01_rvh1-10u-3134	RV_1,142.02c yajñaṃ viprasya māvataḥ śaśamānasya dāśuṣaḥ //	yajñam viprasya māvataḥ śaśamānasya dāśuṣaḥ 
SA_GV01_rvh1-10u-3135	RV_1,142.03a śuciḥ pāvako adbhuto madhvā yajñam mimikṣati /	śuciḥ pāvakaḥ adbhutaḥ madhvā yajñam mimikṣati 
SA_GV01_rvh1-10u-3136	RV_1,142.03c narāśaṃsas trir ā divo devo deveṣu yajñiyaḥ //	narāśaṃsaḥ tris ā divaḥ devaḥ deveṣu yajñiyaḥ 
SA_GV01_rvh1-10u-3137	RV_1,142.04a īḷito agna ā vahendraṃ citram iha priyam /	īḍitaḥ agne ā vaha indram citram iha priyam 
SA_GV01_rvh1-10u-3138	RV_1,142.04c iyaṃ hi tvā matir mamācchā sujihva vacyate //	iyam hi tvā matiḥ mama acchā su jihva vacyate 
SA_GV01_rvh1-10u-3139	RV_1,142.05a stṛṇānāso yatasruco barhir yajñe svadhvare /	stṛṇānāsaḥ yata srucaḥ barhiḥ yajñe su adhvare 
SA_GV01_rvh1-10u-3140	RV_1,142.05c vṛñje devavyacastamam indrāya śarma saprathaḥ //	vṛñje deva vyacastamam indrāya śarma saprathaḥ 
SA_GV01_rvh1-10u-3141	RV_1,142.06a vi śrayantām ṛtāvṛdhaḥ prayai devebhyo mahīḥ /	vi śrayantām ṛtāvṛdhaḥ prayai devebhyaḥ mahīḥ 
SA_GV01_rvh1-10u-3142	RV_1,142.06c pāvakāsaḥ puruspṛho dvāro devīr asaścataḥ //	pāvakāsaḥ puruspṛhaḥ dvāraḥ devīḥ asaścataḥ 
SA_GV01_rvh1-10u-3143	RV_1,142.07a ā bhandamāne upāke naktoṣāsā supeśasā /	ā bhandamāne upāke naktoṣāsā supeśasā 
SA_GV01_rvh1-10u-3144	RV_1,142.07c yahvī ṛtasya mātarā sīdatām barhir ā sumat //	yahvī ṛtasya mātarā sīdatām barhiḥ ā sumat 
SA_GV01_rvh1-10u-3145	RV_1,142.08a mandrajihvā jugurvaṇī hotārā daivyā kavī /	mandra jihvā jugurvaṇī hotārā daivyā kavī 
SA_GV01_rvh1-10u-3146	RV_1,142.08c yajñaṃ no yakṣatām imaṃ sidhram adya divispṛśam //	yajñam naḥ yakṣatām imam sidhram adya divispṛśam 
SA_GV01_rvh1-10u-3147	RV_1,142.09a śucir deveṣv arpitā hotrā marutsu bhāratī /	śuciḥ deveṣu arpitā hotrā marutsu bhāratī 
SA_GV01_rvh1-10u-3148	RV_1,142.09c iḷā sarasvatī mahī barhiḥ sīdantu yajñiyāḥ //	iḷā sarasvatī mahī barhiḥ sīdantu yajñiyāḥ 
SA_GV01_rvh1-10u-3149	RV_1,142.10a tan nas turīpam adbhutam puru vāram puru tmanā /	tat naḥ turīpam adbhutam puru vāram puru tmanā 
SA_GV01_rvh1-10u-3150	RV_1,142.10c tvaṣṭā poṣāya vi ṣyatu rāye nābhā no asmayuḥ //	tvaṣṭā poṣāya vi syatu rāye nābhā naḥ asmayuḥ 
SA_GV01_rvh1-10u-3151	RV_1,142.11a avasṛjann upa tmanā devān yakṣi vanaspate /	avasṛjan upa tmanā devān yakṣi vanaspate 
SA_GV01_rvh1-10u-3152	RV_1,142.11c agnir havyā suṣūdati devo deveṣu medhiraḥ //	agniḥ havyā suṣūdati devaḥ deveṣu medhiraḥ 
SA_GV01_rvh1-10u-3153	RV_1,142.12a pūṣaṇvate marutvate viśvadevāya vāyave /	pūṣaṇvate marutvate viśvadevāya vāyave 
SA_GV01_rvh1-10u-3154	RV_1,142.12c svāhā gāyatravepase havyam indrāya kartana //	svāhā gāyatra vepase havyam indrāya kartana 
SA_GV01_rvh1-10u-3155	RV_1,142.13a svāhākṛtāny ā gahy upa havyāni vītaye /	svāhākṛtāni ā gahi upa havyāni vītaye 
SA_GV01_rvh1-10u-3156	RV_1,142.13c indrā gahi śrudhī havaṃ tvāṃ havante adhvare //	indra ā gahi śrudhi havam tvām havante adhvare 
SA_GV01_rvh1-10u-3157	RV_1,143.01a pra tavyasīṃ navyasīṃ dhītim agnaye vāco matiṃ sahasaḥ sūnave bhare /	pra tavyasīm navyasīm dhītim agnaye vācaḥ matim sahasaḥ sūnave bhare 
SA_GV01_rvh1-10u-3158	RV_1,143.01c apāṃ napād yo vasubhiḥ saha priyo hotā pṛthivyāṃ ny asīdad ṛtviyaḥ //	apām napāt yaḥ vasubhiḥ saha priyaḥ hotā pṛthivyām ni asīdat ṛtviyaḥ 
SA_GV01_rvh1-10u-3159	RV_1,143.02a sa jāyamānaḥ parame vyomany āvir agnir abhavan mātariśvane /	sa jāyamānaḥ parame vyomani āvis agniḥ abhavat mātariśvane 
SA_GV01_rvh1-10u-3160	RV_1,143.02c asya kratvā samidhānasya majmanā pra dyāvā śociḥ pṛthivī arocayat //	asya kratvā samidhānasya majmanā pra dyāvā śociḥ pṛthivī arocayat 
SA_GV01_rvh1-10u-3161	RV_1,143.03a asya tveṣā ajarā asya bhānavaḥ susaṃdṛśaḥ supratīkasya sudyutaḥ /	asya tveṣāḥ ajarāḥ asya bhānavaḥ su saṃdṛśaḥ su pratīkasya su dyutaḥ 
SA_GV01_rvh1-10u-3162	RV_1,143.03c bhātvakṣaso aty aktur na sindhavo 'gne rejante asasanto ajarāḥ //	bhātu akṣasaḥ ati aktuḥ na sindhavaḥ gne rejante a sasantaḥ ajarāḥ 
SA_GV01_rvh1-10u-3163	RV_1,143.04a yam erire bhṛgavo viśvavedasaṃ nābhā pṛthivyā bhuvanasya majmanā /	yam erire bhṛgavaḥ viśva vedasam nābhā pṛthivyāḥ bhuvanasya majmanā 
SA_GV01_rvh1-10u-3164	RV_1,143.04c agniṃ taṃ gīrbhir hinuhi sva ā dame ya eko vasvo varuṇo na rājati //	agnim tam gīrbhiḥ hinuhi sve ā dame yaḥ ekaḥ vasvaḥ varuṇaḥ na rājati 
SA_GV01_rvh1-10u-3165	RV_1,143.05a na yo varāya marutām iva svanaḥ seneva sṛṣṭā divyā yathāśaniḥ /	na yaḥ varāya marutām iva svanaḥ senā iva sṛṣṭā divyā yathā aśaniḥ 
SA_GV01_rvh1-10u-3166	RV_1,143.05c agnir jambhais tigitair atti bharvati yodho na śatrūn sa vanā ny ṛñjate //	agniḥ jambhaiḥ tigitaiḥ atti bharvati yodhaḥ na śatrūn sa vanā ni ṛñjate 
SA_GV01_rvh1-10u-3167	RV_1,143.06a kuvin no agnir ucathasya vīr asad vasuṣ kuvid vasubhiḥ kāmam āvarat /	kuvid naḥ agniḥ ucathasya vīḥ asat vasuḥ kuvid vasubhiḥ kāmam āvarat 
SA_GV01_rvh1-10u-3168	RV_1,143.06c codaḥ kuvit tutujyāt sātaye dhiyaḥ śucipratīkaṃ tam ayā dhiyā gṛṇe //	codaḥ kuvid tutujyāt sātaye dhiyaḥ śuci pratīkam tam ayā dhiyā gṛṇe 
SA_GV01_rvh1-10u-3169	RV_1,143.07a ghṛtapratīkaṃ va ṛtasya dhūrṣadam agnim mitraṃ na samidhāna ṛñjate /	ghṛta pratīkam vaḥ ṛtasya dhūrṣadam agnim mitram na samidhānaḥ ṛñjate 
SA_GV01_rvh1-10u-3170	RV_1,143.07c indhāno akro vidatheṣu dīdyac chukravarṇām ud u no yaṃsate dhiyam //	indhānaḥ akraḥ vidatheṣu dīdyat śukra varṇām ud u naḥ yaṃsate dhiyam 
SA_GV01_rvh1-10u-3171	RV_1,143.08a aprayucchann aprayucchadbhir agne śivebhir naḥ pāyubhiḥ pāhi śagmaiḥ /	aprayucchan aprayucchadbhiḥ agne śivebhiḥ naḥ pāyubhiḥ pāhi śagmaiḥ 
SA_GV01_rvh1-10u-3172	RV_1,143.08c adabdhebhir adṛpitebhir iṣṭe 'nimiṣadbhiḥ pari pāhi no jāḥ //	adabdhebhiḥ a dṛpitebhiḥ iṣṭe nimiṣadbhiḥ pari pāhi naḥ jāḥ 
SA_GV01_rvh1-10u-3173	RV_1,144.01a eti pra hotā vratam asya māyayordhvāṃ dadhānaḥ śucipeśasaṃ dhiyam /	eti pra hotā vratam asya māyayā ūrdhvām dadhānaḥ śuci peśasam dhiyam 
SA_GV01_rvh1-10u-3174	RV_1,144.01c abhi srucaḥ kramate dakṣiṇāvṛto yā asya dhāma prathamaṃ ha niṃsate //	abhi srucaḥ kramate dakṣiṇa āvṛtaḥ yāḥ asya dhāma prathamam ha niṃsate 
SA_GV01_rvh1-10u-3175	RV_1,144.02a abhīm ṛtasya dohanā anūṣata yonau devasya sadane parīvṛtāḥ /	abhi īm ṛtasya dohanāḥ anūṣata yonau devasya sadane parīvṛtāḥ 
SA_GV01_rvh1-10u-3176	RV_1,144.02c apām upasthe vibhṛto yad āvasad adha svadhā adhayad yābhir īyate //	apām upasthe vibhṛtaḥ yat āvasat adha svadhāḥ adhayat yābhiḥ īyate 
SA_GV01_rvh1-10u-3177	RV_1,144.03a yuyūṣataḥ savayasā tad id vapuḥ samānam arthaṃ vitaritratā mithaḥ /	yuyūṣataḥ savayasā tat id vapuḥ samānam artham vitaritratā mithas 
SA_GV01_rvh1-10u-3178	RV_1,144.03c ād īm bhago na havyaḥ sam asmad ā voḷhur na raśmīn sam ayaṃsta sārathiḥ //	āt īm bhagaḥ na havyaḥ sam asmat ā voḷhuḥ na raśmīn sam ayaṃsta sārathiḥ 
SA_GV01_rvh1-10u-3179	RV_1,144.04a yam īṃ dvā savayasā saparyataḥ samāne yonā mithunā samokasā /	yam īm dvā savayasā saparyataḥ samāne yonā mithunā samokasā 
SA_GV01_rvh1-10u-3180	RV_1,144.04c divā na naktam palito yuvājani purū carann ajaro mānuṣā yugā //	divā na naktam palitaḥ yuvā ajani purū caran ajaraḥ mānuṣā yugā 
SA_GV01_rvh1-10u-3181	RV_1,144.05a tam īṃ hinvanti dhītayo daśa vriśo devam martāsa ūtaye havāmahe /	tam īm hinvanti dhītayaḥ daśa vriśaḥ devam martāsaḥ ūtaye havāmahe 
SA_GV01_rvh1-10u-3182	RV_1,144.05c dhanor adhi pravata ā sa ṛṇvaty abhivrajadbhir vayunā navādhita //	dhanoḥ adhi pravataḥ ā saḥ ṛṇvati abhivrajadbhiḥ vayunā navā adhita 
SA_GV01_rvh1-10u-3183	RV_1,144.06a tvaṃ hy agne divyasya rājasi tvam pārthivasya paśupā iva tmanā /	tvam hi agne divyasya rājasi tvam pārthivasya paśu pāḥ iva tmanā 
SA_GV01_rvh1-10u-3184	RV_1,144.06c enī ta ete bṛhatī abhiśriyā hiraṇyayī vakvarī barhir āśāte //	enī te ete bṛhatī abhiśriyā hiraṇyayī vakvarī barhiḥ āśāte 
SA_GV01_rvh1-10u-3185	RV_1,144.07a agne juṣasva prati harya tad vaco mandra svadhāva ṛtajāta sukrato /	agne juṣasva prati harya tat vacaḥ mandra svadhāvas ṛta jāta su krato 
SA_GV01_rvh1-10u-3186	RV_1,144.07c yo viśvataḥ pratyaṅṅ asi darśato raṇvaḥ saṃdṛṣṭau pitumāṃ iva kṣayaḥ //	yaḥ viśvatas pratyaṅ asi darśataḥ raṇvaḥ saṃdṛṣṭau pitumān iva kṣayaḥ 
SA_GV01_rvh1-10u-3187	RV_1,145.01a tam pṛcchatā sa jagāmā sa veda sa cikitvāṃ īyate sā nv īyate /	tam pṛcchata sa jagāma sa veda sa cikitvān īyate sā nu īyate 
SA_GV01_rvh1-10u-3188	RV_1,145.01c tasmin santi praśiṣas tasminn iṣṭayaḥ sa vājasya śavasaḥ śuṣmiṇas patiḥ //	tasmin santi praśiṣaḥ tasmin iṣṭayaḥ sa vājasya śavasaḥ śuṣmiṇaḥ patiḥ 
SA_GV01_rvh1-10u-3189	RV_1,145.02a tam it pṛcchanti na simo vi pṛcchati sveneva dhīro manasā yad agrabhīt /	tam id pṛcchanti na simaḥ vi pṛcchati svena iva dhīraḥ manasā yat agrabhīt 
SA_GV01_rvh1-10u-3190	RV_1,145.02c na mṛṣyate prathamaṃ nāparaṃ vaco 'sya kratvā sacate apradṛpitaḥ //	na mṛṣyate prathamam na aparam vacaḥ sya kratvā sacate a pradṛpitaḥ 
SA_GV01_rvh1-10u-3191	RV_1,145.03a tam id gacchanti juhvas tam arvatīr viśvāny ekaḥ śṛṇavad vacāṃsi me /	tam id gacchanti juhvaḥ tam arvatīḥ viśvāni ekaḥ śṛṇavat vacāṃsi me 
SA_GV01_rvh1-10u-3192	RV_1,145.03c purupraiṣas taturir yajñasādhano 'cchidrotiḥ śiśur ādatta saṃ rabhaḥ //	puru praiṣaḥ taturiḥ yajña sādhano chidra ūtiḥ śiśuḥ ādatta sam rabhaḥ 
SA_GV01_rvh1-10u-3193	RV_1,145.04a upasthāyaṃ carati yat samārata sadyo jātas tatsāra yujyebhiḥ /	upasthāyam carati yat samārata sadyas jātaḥ tatsāra yujyebhiḥ 
SA_GV01_rvh1-10u-3194	RV_1,145.04c abhi śvāntam mṛśate nāndye mude yad īṃ gacchanty uśatīr apiṣṭhitam //	abhi śvāntam mṛśate nāndye mude yat īm gacchanti uśatīḥ apiṣṭhitam 
SA_GV01_rvh1-10u-3195	RV_1,145.05a sa īm mṛgo apyo vanargur upa tvacy upamasyāṃ ni dhāyi /	saḥ īm mṛgaḥ apyaḥ vanarguḥ upa tvaci upamasyām ni dhāyi 
SA_GV01_rvh1-10u-3196	RV_1,145.05c vy abravīd vayunā martyebhyo 'gnir vidvāṃ ṛtacid dhi satyaḥ //	vi abravīt vayunā martyebhyaḥ gniḥ vidvān ṛta cit hi satyaḥ 
SA_GV01_rvh1-10u-3197	RV_1,146.01a trimūrdhānaṃ saptaraśmiṃ gṛṇīṣe 'nūnam agnim pitror upasthe /	tri mūrdhānam sapta raśmim gṛṇīṣe nūnam agnim pitroḥ upasthe 
SA_GV01_rvh1-10u-3198	RV_1,146.01c niṣattam asya carato dhruvasya viśvā divo rocanāpaprivāṃsam //	niṣattam asya carataḥ dhruvasya viśvā divaḥ rocanā āpaprivāṃsam 
SA_GV01_rvh1-10u-3199	RV_1,146.02a ukṣā mahāṃ abhi vavakṣa ene ajaras tasthāv itaūtir ṛṣvaḥ /	ukṣā mahān abhi vavakṣa ene ajaraḥ tasthau itaūtiḥ ṛṣvaḥ 
SA_GV01_rvh1-10u-3200	RV_1,146.02c urvyāḥ pado ni dadhāti sānau rihanty ūdho aruṣāso asya //	urvyāḥ padaḥ ni dadhāti sānau rihanti ūdhaḥ aruṣāsaḥ asya 
SA_GV01_rvh1-10u-3201	RV_1,146.03a samānaṃ vatsam abhi saṃcarantī viṣvag dhenū vi carataḥ sumeke /	samānam vatsam abhi saṃcarantī viṣvak dhenū vi carataḥ sumeke 
SA_GV01_rvh1-10u-3202	RV_1,146.03c anapavṛjyāṃ adhvano mimāne viśvān ketāṃ adhi maho dadhāne //	anapavṛjyām adhvanaḥ mimāne viśvān ketām adhi mahaḥ dadhāne 
SA_GV01_rvh1-10u-3203	RV_1,146.04a dhīrāsaḥ padaṃ kavayo nayanti nānā hṛdā rakṣamāṇā ajuryam /	dhīrāsaḥ padam kavayaḥ nayanti nānā hṛdā rakṣamāṇāḥ ajuryam 
SA_GV01_rvh1-10u-3204	RV_1,146.04c siṣāsantaḥ pary apaśyanta sindhum āvir ebhyo abhavat sūryo nṝn //	siṣāsantaḥ pari apaśyanta sindhum āvis ebhyaḥ abhavat sūryaḥ nṝn 
SA_GV01_rvh1-10u-3205	RV_1,146.05a didṛkṣeṇyaḥ pari kāṣṭhāsu jenya īḷenyo maho arbhāya jīvase /	didṛkṣeṇyaḥ pari kāṣṭhāsu jenyaḥ īḍenyaḥ mahaḥ arbhāya jīvase 
SA_GV01_rvh1-10u-3206	RV_1,146.05c purutrā yad abhavat sūr ahaibhyo garbhebhyo maghavā viśvadarśataḥ //	purutrā yat abhavat sūḥ aha ebhyaḥ garbhebhyaḥ maghavā viśva darśataḥ 
SA_GV01_rvh1-10u-3207	RV_1,147.01a kathā te agne śucayanta āyor dadāśur vājebhir āśuṣāṇāḥ /	kathā te agne śucayantaḥ āyoḥ dadāśuḥ vājebhiḥ āśuṣāṇāḥ 
SA_GV01_rvh1-10u-3208	RV_1,147.01c ubhe yat toke tanaye dadhānā ṛtasya sāman raṇayanta devāḥ //	ubhe yat toke tanaye dadhānāḥ ṛtasya sāman raṇayanta devāḥ 
SA_GV01_rvh1-10u-3209	RV_1,147.02a bodhā me asya vacaso yaviṣṭha maṃhiṣṭhasya prabhṛtasya svadhāvaḥ /	bodha me asya vacasaḥ yaviṣṭha maṃhiṣṭhasya prabhṛtasya svadhāvas 
SA_GV01_rvh1-10u-3210	RV_1,147.02c pīyati tvo anu tvo gṛṇāti vandārus te tanvaṃ vande agne //	pīyati tvaḥ anu tvaḥ gṛṇāti vandāruḥ te tanvam vande agne 
SA_GV01_rvh1-10u-3211	RV_1,147.03a ye pāyavo māmateyaṃ te agne paśyanto andhaṃ duritād arakṣan /	ye pāyavaḥ māmateyam te agne paśyantaḥ andham duritāt arakṣan 
SA_GV01_rvh1-10u-3212	RV_1,147.03c rarakṣa tān sukṛto viśvavedā dipsanta id ripavo nāha debhuḥ //	rarakṣa tān su kṛtaḥ viśva vedāḥ dipsantaḥ id ripavaḥ na aha debhuḥ 
SA_GV01_rvh1-10u-3213	RV_1,147.04a yo no agne ararivāṃ aghāyur arātīvā marcayati dvayena /	yaḥ naḥ agne a rarivān aghāyuḥ arātīvā marcayati dvayena 
SA_GV01_rvh1-10u-3214	RV_1,147.04c mantro guruḥ punar astu so asmā anu mṛkṣīṣṭa tanvaṃ duruktaiḥ //	mantraḥ guruḥ punar astu saḥ asmai anu mṛkṣīṣṭa tanvam duruktaiḥ 
SA_GV01_rvh1-10u-3215	RV_1,147.05a uta vā yaḥ sahasya pravidvān marto martam marcayati dvayena /	uta vā yaḥ sahasya pravidvān martaḥ martam marcayati dvayena 
SA_GV01_rvh1-10u-3216	RV_1,147.05c ataḥ pāhi stavamāna stuvantam agne mākir no duritāya dhāyīḥ //	atas pāhi stavamāna stuvantam agne mākir naḥ duritāya 
SA_GV01_rvh1-10u-3217	RV_1,148.01a mathīd yad īṃ viṣṭo mātariśvā hotāraṃ viśvāpsuṃ viśvadevyam /	mathīt yat īm viṣṭaḥ mātariśvā hotāram viśva apsum viśvadevyam 
SA_GV01_rvh1-10u-3218	RV_1,148.01c ni yaṃ dadhur manuṣyāsu vikṣu svar ṇa citraṃ vapuṣe vibhāvam //	ni yam manuṣyāsu vikṣu svar na citram vapuṣe vibhāvam 
SA_GV01_rvh1-10u-3219	RV_1,148.02a dadānam in na dadabhanta manmāgnir varūtham mama tasya cākan /	dadānam id na dadabhanta manma agniḥ varūtham mama tasya cākan 
SA_GV01_rvh1-10u-3220	RV_1,148.02c juṣanta viśvāny asya karmopastutim bharamāṇasya kāroḥ //	juṣanta viśvāni asya karma upastutim bharamāṇasya kāroḥ 
SA_GV01_rvh1-10u-3221	RV_1,148.03a nitye cin nu yaṃ sadane jagṛbhre praśastibhir dadhire yajñiyāsaḥ /	nitye cit nu yam sadane jagṛbhre praśastibhiḥ dadhire yajñiyāsaḥ 
SA_GV01_rvh1-10u-3222	RV_1,148.03c pra sū nayanta gṛbhayanta iṣṭāv aśvāso na rathyo rārahāṇāḥ //	pra su nayanta gṛbhayantaḥ iṣṭau aśvāsaḥ na rathyaḥ rārahāṇāḥ 
SA_GV01_rvh1-10u-3223	RV_1,148.04a purūṇi dasmo ni riṇāti jambhair ād rocate vana ā vibhāvā /	purūṇi dasmaḥ ni riṇāti jambhaiḥ āt rocate vane ā vibhāvā 
SA_GV01_rvh1-10u-3224	RV_1,148.04c ād asya vāto anu vāti śocir astur na śaryām asanām anu dyūn //	āt asya vātaḥ anu vāti śociḥ astuḥ na śaryām asanām anu dyūn 
SA_GV01_rvh1-10u-3225	RV_1,148.05a na yaṃ ripavo na riṣaṇyavo garbhe santaṃ reṣaṇā reṣayanti /	na yam ripavaḥ na riṣaṇyavaḥ garbhe santam reṣaṇāḥ reṣayanti 
SA_GV01_rvh1-10u-3226	RV_1,148.05c andhā apaśyā na dabhann abhikhyā nityāsa īm pretāro arakṣan //	andhāḥ apaśyāḥ na dabhan abhikhyāḥ nityāsaḥ īm pretāraḥ arakṣan 
SA_GV01_rvh1-10u-3227	RV_1,149.01a mahaḥ sa rāya eṣate patir dann ina inasya vasunaḥ pada ā /	mahaḥ sa rāyaḥ eṣate patiḥ dan inaḥ inasya vasunaḥ pade ā 
SA_GV01_rvh1-10u-3228	RV_1,149.01c upa dhrajantam adrayo vidhann it //	upa dhrajantam adrayaḥ vidhan id 
SA_GV01_rvh1-10u-3229	RV_1,149.02a sa yo vṛṣā narāṃ na rodasyoḥ śravobhir asti jīvapītasargaḥ /	sa yaḥ vṛṣā narām na rodasyoḥ śravobhiḥ asti jīva pīta sargaḥ 
SA_GV01_rvh1-10u-3230	RV_1,149.02c pra yaḥ sasrāṇaḥ śiśrīta yonau //	pra yaḥ sasrāṇaḥ śiśrīta yonau 
SA_GV01_rvh1-10u-3231	RV_1,149.03a ā yaḥ puraṃ nārmiṇīm adīded atyaḥ kavir nabhanyo nārvā /	ā yaḥ puram nārmiṇīm adīdet atyaḥ kaviḥ nabhanyaḥ na arvā 
SA_GV01_rvh1-10u-3232	RV_1,149.03c sūro na rurukvāñ chatātmā //	sūraḥ na rurukvām śata ātmā 
SA_GV01_rvh1-10u-3233	RV_1,149.04a abhi dvijanmā trī rocanāni viśvā rajāṃsi śuśucāno asthāt /	abhi dvi janmā trī rocanāni viśvā rajāṃsi śuśucānaḥ asthāt 
SA_GV01_rvh1-10u-3234	RV_1,149.04c hotā yajiṣṭho apāṃ sadhasthe //	hotā yajiṣṭhaḥ apām sadhasthe 
SA_GV01_rvh1-10u-3235	RV_1,149.05a ayaṃ sa hotā yo dvijanmā viśvā dadhe vāryāṇi śravasyā /	ayam sa hotā yaḥ dvi janmā viśvā dadhe vāryāṇi śravasyā 
SA_GV01_rvh1-10u-3236	RV_1,149.05c marto yo asmai sutuko dadāśa //	martaḥ yaḥ asmai sutukaḥ dadāśa 
SA_GV01_rvh1-10u-3237	RV_1,150.01a puru tvā dāśvān voce 'rir agne tava svid ā /	puru tvā dāśvān voce riḥ agne tava svid ā 
SA_GV01_rvh1-10u-3238	RV_1,150.01c todasyeva śaraṇa ā mahasya //	todasya iva śaraṇe ā mahasya 
SA_GV01_rvh1-10u-3239	RV_1,150.02a vy aninasya dhaninaḥ prahoṣe cid araruṣaḥ /	vi aninasya dhaninaḥ prahoṣe cit a raruṣaḥ 
SA_GV01_rvh1-10u-3240	RV_1,150.02c kadā cana prajigato adevayoḥ //	kadā cana prajigataḥ a devayoḥ 
SA_GV01_rvh1-10u-3241	RV_1,150.03a sa candro vipra martyo maho vrādhantamo divi /	sa candraḥ vipra martyaḥ mahaḥ vrādhantamaḥ divi 
SA_GV01_rvh1-10u-3242	RV_1,150.03c pra-pret te agne vanuṣaḥ syāma //	prapret te agne vanuṣaḥ syāma 
SA_GV01_rvh1-10u-3243	RV_1,151.01a mitraṃ na yaṃ śimyā goṣu gavyavaḥ svādhyo vidathe apsu jījanan /	mitram na yam śimyāḥ goṣu gavyavaḥ su ādhyaḥ vidathe apsu jījanan 
SA_GV01_rvh1-10u-3244	RV_1,151.01c arejetāṃ rodasī pājasā girā prati priyaṃ yajataṃ januṣām avaḥ //	arejetām rodasī pājasā girā prati priyam yajatam januṣām avaḥ 
SA_GV01_rvh1-10u-3245	RV_1,151.02a yad dha tyad vām purumīḷhasya sominaḥ pra mitrāso na dadhire svābhuvaḥ /	yat ha tyad vām purumīḷhasya sominaḥ pra mitrāsaḥ na dadhire su ābhuvaḥ 
SA_GV01_rvh1-10u-3246	RV_1,151.02c adha kratuṃ vidataṃ gātum arcata uta śrutaṃ vṛṣaṇā pastyāvataḥ //	adha kratum vidatam gātum arcataḥ uta śrutam vṛṣaṇā pastyāvataḥ 
SA_GV01_rvh1-10u-3247	RV_1,151.03a ā vām bhūṣan kṣitayo janma rodasyoḥ pravācyaṃ vṛṣaṇā dakṣase mahe /	ā vām bhūṣan kṣitayaḥ janma rodasyoḥ pravācyam vṛṣaṇā dakṣase mahe 
SA_GV01_rvh1-10u-3248	RV_1,151.03c yad īm ṛtāya bharatho yad arvate pra hotrayā śimyā vītho adhvaram //	yat īm ṛtāya bharathaḥ yat arvate pra hotrayā śimyā vīthaḥ adhvaram 
SA_GV01_rvh1-10u-3249	RV_1,151.04a pra sā kṣitir asura yā mahi priya ṛtāvānāv ṛtam ā ghoṣatho bṛhat /	pra sā kṣitiḥ asura yā mahi priye ṛtāvānau ṛtam ā ghoṣathaḥ bṛhat 
SA_GV01_rvh1-10u-3250	RV_1,151.04c yuvaṃ divo bṛhato dakṣam ābhuvaṃ gāṃ na dhury upa yuñjāthe apaḥ //	yuvam divaḥ bṛhataḥ dakṣam ābhuvam gām na dhuri upa yuñjāthe apaḥ 
SA_GV01_rvh1-10u-3251	RV_1,151.05a mahī atra mahinā vāram ṛṇvatho 'reṇavas tuja ā sadman dhenavaḥ /	mahī atra mahinā vāram ṛṇvathaḥ reṇavaḥ tujaḥ ā sadman dhenavaḥ 
SA_GV01_rvh1-10u-3252	RV_1,151.05c svaranti tā uparatāti sūryam ā nimruca uṣasas takvavīr iva //	svaranti tāḥ uparatāti sūryam ā nimrucaḥ uṣasaḥ takvavīḥ iva 
SA_GV01_rvh1-10u-3253	RV_1,151.06a ā vām ṛtāya keśinīr anūṣata mitra yatra varuṇa gātum arcathaḥ /	ā vām ṛtāya keśinīḥ anūṣata mitra yatra varuṇa gātum arcathaḥ 
SA_GV01_rvh1-10u-3254	RV_1,151.06c ava tmanā sṛjatam pinvataṃ dhiyo yuvaṃ viprasya manmanām irajyathaḥ //	ava tmanā sṛjatam pinvatam dhiyaḥ yuvam viprasya manmanām irajyathaḥ 
SA_GV01_rvh1-10u-3255	RV_1,151.07a yo vāṃ yajñaiḥ śaśamāno ha dāśati kavir hotā yajati manmasādhanaḥ /	yaḥ vām yajñaiḥ śaśamānaḥ ha dāśati kaviḥ hotā yajati manma sādhanaḥ 
SA_GV01_rvh1-10u-3256	RV_1,151.07c upāha taṃ gacchatho vītho adhvaram acchā giraḥ sumatiṃ gantam asmayū //	upa aha tam gacchathaḥ vīthaḥ adhvaram acchā giraḥ sumatim gantam asmayū 
SA_GV01_rvh1-10u-3257	RV_1,151.08a yuvāṃ yajñaiḥ prathamā gobhir añjata ṛtāvānā manaso na prayuktiṣu /	yuvām yajñaiḥ prathamā gobhiḥ añjataḥ ṛtāvānā manasaḥ na prayuktiṣu 
SA_GV01_rvh1-10u-3258	RV_1,151.08c bharanti vām manmanā saṃyatā giro 'dṛpyatā manasā revad āśāthe //	bharanti vām manmanā saṃyatāḥ giraḥ dṛpyatā manasā revat āśāthe 
SA_GV01_rvh1-10u-3259	RV_1,151.09a revad vayo dadhāthe revad āśāthe narā māyābhir itaūti māhinam /	revat vayaḥ dadhāthe revat āśāthe narā māyābhiḥ itaūti māhinam 
SA_GV01_rvh1-10u-3260	RV_1,151.09c na vāṃ dyāvo 'habhir nota sindhavo na devatvam paṇayo nānaśur magham //	na vām dyāvaḥ habhiḥ na uta sindhavaḥ na deva tvam paṇayaḥ nā anaśuḥ magham 
SA_GV01_rvh1-10u-3261	RV_1,152.01a yuvaṃ vastrāṇi pīvasā vasāthe yuvor acchidrā mantavo ha sargāḥ /	yuvam vastrāṇi pīvasā vasāthe yuvoḥ acchidrāḥ mantavaḥ ha sargāḥ 
SA_GV01_rvh1-10u-3262	RV_1,152.01c avātiratam anṛtāni viśva ṛtena mitrāvaruṇā sacethe //	avātiratam anṛtāni viśve ṛtena mitrāvaruṇā sacethe 
SA_GV01_rvh1-10u-3263	RV_1,152.02a etac cana tvo vi ciketad eṣāṃ satyo mantraḥ kaviśasta ṛghāvān /	etat cana tvaḥ vi ciketat eṣām satyaḥ mantraḥ kavi śastaḥ ṛghāvān 
SA_GV01_rvh1-10u-3264	RV_1,152.02c triraśriṃ hanti caturaśrir ugro devanido ha prathamā ajūryan //	triraśrim hanti catur aśriḥ ugraḥ deva nidaḥ ha prathamāḥ ajūryan 
SA_GV01_rvh1-10u-3265	RV_1,152.03a apād eti prathamā padvatīnāṃ kas tad vām mitrāvaruṇā ciketa /	a pād eti prathamā padvatīnām kaḥ tat vām mitrāvaruṇā ciketa 
SA_GV01_rvh1-10u-3266	RV_1,152.03c garbho bhāram bharaty ā cid asya ṛtam piparty anṛtaṃ ni tārīt //	garbhaḥ bhāram bharati ā cit asya ṛtam piparti anṛtam ni tārīt 
SA_GV01_rvh1-10u-3267	RV_1,152.04a prayantam it pari jāraṃ kanīnām paśyāmasi nopanipadyamānam /	prayantam id pari jāram kanīnām paśyāmasi na upanipadyamānam 
SA_GV01_rvh1-10u-3268	RV_1,152.04c anavapṛgṇā vitatā vasānam priyam mitrasya varuṇasya dhāma //	an avapṛgṇā vitatā vasānam priyam mitrasya varuṇasya dhāma 
SA_GV01_rvh1-10u-3269	RV_1,152.05a anaśvo jāto anabhīśur arvā kanikradat patayad ūrdhvasānuḥ /	an aśvaḥ jātaḥ an abhīśuḥ arvā kanikradat patayat ūrdhva sānuḥ 
SA_GV01_rvh1-10u-3270	RV_1,152.05c acittam brahma jujuṣur yuvānaḥ pra mitre dhāma varuṇe gṛṇantaḥ //	acittam brahma jujuṣuḥ yuvānaḥ pra mitre dhāma varuṇe gṛṇantaḥ 
SA_GV01_rvh1-10u-3271	RV_1,152.06a ā dhenavo māmateyam avantīr brahmapriyam pīpayan sasminn ūdhan /	ā dhenavaḥ māmateyam avantīḥ brahma priyam pīpayan sasmin ūdhan 
SA_GV01_rvh1-10u-3272	RV_1,152.06c pitvo bhikṣeta vayunāni vidvān āsāvivāsann aditim uruṣyet //	pitvaḥ bhikṣeta vayunāni vidvān āsā āvivāsan aditim uruṣyet 
SA_GV01_rvh1-10u-3273	RV_1,152.07a ā vām mitrāvaruṇā havyajuṣṭiṃ namasā devāv avasā vavṛtyām /	ā vām mitrāvaruṇāḥ havya juṣṭim namasā devau avasā vavṛtyām 
SA_GV01_rvh1-10u-3274	RV_1,152.07c asmākam brahma pṛtanāsu sahyā asmākaṃ vṛṣṭir divyā supārā //	asmākam brahma pṛtanāsu sahyāḥ asmākam vṛṣṭiḥ divyā su pārā 
SA_GV01_rvh1-10u-3275	RV_1,153.01a yajāmahe vām mahaḥ sajoṣā havyebhir mitrāvaruṇā namobhiḥ /	yajāmahe vām mahaḥ sajoṣāḥ havyebhiḥ mitrāvaruṇā namobhiḥ 
SA_GV01_rvh1-10u-3276	RV_1,153.01c ghṛtair ghṛtasnū adha yad vām asme adhvaryavo na dhītibhir bharanti //	ghṛtaiḥ ghṛtasnū adha yat vām asme adhvaryavaḥ na dhītibhiḥ bharanti 
SA_GV01_rvh1-10u-3277	RV_1,153.02a prastutir vāṃ dhāma na prayuktir ayāmi mitrāvaruṇā suvṛktiḥ /	prastutiḥ vām dhāma na prayuktiḥ ayāmi mitrāvaruṇā suvṛktiḥ 
SA_GV01_rvh1-10u-3278	RV_1,153.02c anakti yad vāṃ vidatheṣu hotā sumnaṃ vāṃ sūrir vṛṣaṇāv iyakṣan //	anakti yat vām vidatheṣu hotā sumnam vām sūriḥ vṛṣaṇau iyakṣan 
SA_GV01_rvh1-10u-3279	RV_1,153.03a pīpāya dhenur aditir ṛtāya janāya mitrāvaruṇā havirde /	pīpāya dhenuḥ aditiḥ ṛtāya janāya mitrāvaruṇā haviḥ de 
SA_GV01_rvh1-10u-3280	RV_1,153.03c hinoti yad vāṃ vidathe saparyan sa rātahavyo mānuṣo na hotā //	hinoti yat vām vidathe saparyan sa rāta havyaḥ mānuṣaḥ na hotā 
SA_GV01_rvh1-10u-3281	RV_1,153.04a uta vāṃ vikṣu madyāsv andho gāva āpaś ca pīpayanta devīḥ /	uta vām vikṣu madyāsu andhaḥ gāvaḥ āpaḥ ca pīpayanta devīḥ 
SA_GV01_rvh1-10u-3282	RV_1,153.04c uto no asya pūrvyaḥ patir dan vītam pātam payasa usriyāyāḥ //	uta u naḥ asya pūrvyaḥ patiḥ vītam pātam payasaḥ usriyāyāḥ 
SA_GV01_rvh1-10u-3283	RV_1,154.01a viṣṇor nu kaṃ vīryāṇi pra vocaṃ yaḥ pārthivāni vimame rajāṃsi /	viṣṇoḥ nu kam vīryāṇi pra vocam yaḥ pārthivāni vimame rajāṃsi 
SA_GV01_rvh1-10u-3284	RV_1,154.01c yo askabhāyad uttaraṃ sadhasthaṃ vicakramāṇas tredhorugāyaḥ //	yaḥ askabhāyat uttaram sadhastham vicakramāṇaḥ tredhā urugāyaḥ 
SA_GV01_rvh1-10u-3285	RV_1,154.02a pra tad viṣṇu stavate vīryeṇa mṛgo na bhīmaḥ kucaro giriṣṭhāḥ /	pra tat viṣṇuḥ stavate vīryeṇa mṛgaḥ na bhīmaḥ kucaraḥ giriṣṭhāḥ 
SA_GV01_rvh1-10u-3286	RV_1,154.02c yasyoruṣu triṣu vikramaṇeṣv adhikṣiyanti bhuvanāni viśvā //	yasya uruṣu triṣu vikramaṇeṣu adhikṣiyanti bhuvanāni viśvā 
SA_GV01_rvh1-10u-3287	RV_1,154.03a pra viṣṇave śūṣam etu manma girikṣita urugāyāya vṛṣṇe /	pra viṣṇave śūṣam etu manma giri kṣite uru gāyāya vṛṣṇe 
SA_GV01_rvh1-10u-3288	RV_1,154.03c ya idaṃ dīrgham prayataṃ sadhastham eko vimame tribhir it padebhiḥ //	yaḥ idam dīrgham prayatam sadhastham ekaḥ vimame tribhiḥ id padebhiḥ 
SA_GV01_rvh1-10u-3289	RV_1,154.04a yasya trī pūrṇā madhunā padāny akṣīyamāṇā svadhayā madanti /	yasya trī pūrṇā madhunā padāni a kṣīyamāṇā svadhayā madanti 
SA_GV01_rvh1-10u-3290	RV_1,154.04c ya u tridhātu pṛthivīm uta dyām eko dādhāra bhuvanāni viśvā //	yaḥ u tridhātu pṛthivīm uta dyām ekaḥ dādhāra bhuvanāni viśvā 
SA_GV01_rvh1-10u-3291	RV_1,154.05a tad asya priyam abhi pātho aśyāṃ naro yatra devayavo madanti /	tat asya priyam abhi pāthaḥ aśyām naraḥ yatra devayavaḥ madanti 
SA_GV01_rvh1-10u-3292	RV_1,154.05c urukramasya sa hi bandhur itthā viṣṇoḥ pade parame madhva utsaḥ //	urukramasya sa hi bandhuḥ itthā viṣṇoḥ pade parame madhvaḥ utsaḥ 
SA_GV01_rvh1-10u-3293	RV_1,154.06a tā vāṃ vāstūny uśmasi gamadhyai yatra gāvo bhūriśṛṅgā ayāsaḥ /	tā vām vāstūni uśmasi gamadhyai yatra gāvaḥ bhūri śṛṅgāḥ ayāsaḥ 
SA_GV01_rvh1-10u-3294	RV_1,154.06c atrāha tad urugāyasya vṛṣṇaḥ paramam padam ava bhāti bhūri //	atra aha tat uru gāyasya vṛṣṇaḥ paramam padam ava bhāti bhūri 
SA_GV01_rvh1-10u-3295	RV_1,155.01a pra vaḥ pāntam andhaso dhiyāyate mahe śūrāya viṣṇave cārcata /	pra vaḥ pāntam andhasaḥ dhiyāyate mahe śūrāya viṣṇave ca arcata 
SA_GV01_rvh1-10u-3296	RV_1,155.01c yā sānuni parvatānām adābhyā mahas tasthatur arvateva sādhunā //	yā sānuni parvatānām adābhyā mahaḥ tasthatuḥ arvatā iva sādhunā 
SA_GV01_rvh1-10u-3297	RV_1,155.02a tveṣam itthā samaraṇaṃ śimīvator indrāviṣṇū sutapā vām uruṣyati /	tveṣam itthā samaraṇam śimīvatoḥ indrāviṣṇū suta pāḥ vām uruṣyati 
SA_GV01_rvh1-10u-3298	RV_1,155.02c yā martyāya pratidhīyamānam it kṛśānor astur asanām uruṣyathaḥ //	yā martyāya pratidhīyamānam id kṛśānoḥ astuḥ asanām uruṣyathaḥ 
SA_GV01_rvh1-10u-3299	RV_1,155.03a tā īṃ vardhanti mahy asya pauṃsyaṃ ni mātarā nayati retase bhuje /	tāḥ īm vardhanti mahi asya pauṃsyam ni mātarā nayati retase bhuje 
SA_GV01_rvh1-10u-3300	RV_1,155.03c dadhāti putro 'varam param pitur nāma tṛtīyam adhi rocane divaḥ //	dadhāti putraḥ varam param pituḥ nāma tṛtīyam adhi rocane divaḥ 
SA_GV01_rvh1-10u-3301	RV_1,155.04a tat-tad id asya pauṃsyaṃ gṛṇīmasīnasya trātur avṛkasya mīḷhuṣaḥ /	tat tat id asya pauṃsyam gṛṇīmasi inasya trātuḥ avṛkasya mīḷhuṣaḥ 
SA_GV01_rvh1-10u-3302	RV_1,155.04c yaḥ pārthivāni tribhir id vigāmabhir uru kramiṣṭorugāyāya jīvase //	yaḥ pārthivāni tribhiḥ id vigāmabhiḥ uru kramiṣṭa uru gāyāya jīvase 
SA_GV01_rvh1-10u-3303	RV_1,155.05a dve id asya kramaṇe svardṛśo 'bhikhyāya martyo bhuraṇyati /	dve id asya kramaṇe svar dṛśaḥ bhikhyāya martyaḥ bhuraṇyati 
SA_GV01_rvh1-10u-3304	RV_1,155.05c tṛtīyam asya nakir ā dadharṣati vayaś cana patayantaḥ patatriṇaḥ //	tṛtīyam asya nakir ā dadharṣati vayaḥ cana patayantaḥ patatriṇaḥ 
SA_GV01_rvh1-10u-3305	RV_1,155.06a caturbhiḥ sākaṃ navatiṃ ca nāmabhiś cakraṃ na vṛttaṃ vyatīṃr avīvipat /	caturbhiḥ sākam navatim ca nāmabhiḥ cakram na vṛttam vyatīn avīvipat 
SA_GV01_rvh1-10u-3306	RV_1,155.06c bṛhaccharīro vimimāna ṛkvabhir yuvākumāraḥ praty ety āhavam //	bṛhat śarīraḥ vimimānaḥ ṛkvabhiḥ yuvā kumāraḥ prati eti āhavam 
SA_GV01_rvh1-10u-3307	RV_1,156.01a bhavā mitro na śevyo ghṛtāsutir vibhūtadyumna evayā u saprathāḥ /	bhavā mitraḥ na śevyaḥ ghṛta āsutiḥ vibhūta dyumnaḥ eva yāḥ u saprathāḥ 
SA_GV01_rvh1-10u-3308	RV_1,156.01c adhā te viṣṇo viduṣā cid ardhya stomo yajñaś ca rādhyo haviṣmatā //	adhā te viṣṇo viduṣā cit ardhyaḥ stomaḥ yajñaḥ ca rādhyaḥ haviṣmatā 
SA_GV01_rvh1-10u-3309	RV_1,156.02a yaḥ pūrvyāya vedhase navīyase sumajjānaye viṣṇave dadāśati /	yaḥ pūrvyāya vedhase navīyase sumat jānaye viṣṇave dadāśati 
SA_GV01_rvh1-10u-3310	RV_1,156.02c yo jātam asya mahato mahi bravat sed u śravobhir yujyaṃ cid abhy asat //	yaḥ jātam asya mahataḥ mahi bravat sa id u śravobhiḥ yujyam cit abhī asat 
SA_GV01_rvh1-10u-3311	RV_1,156.03a tam u stotāraḥ pūrvyaṃ yathā vida ṛtasya garbhaṃ januṣā pipartana /	tam u stotāraḥ pūrvyam yathā vidaḥ ṛtasya garbham januṣā pipartana 
SA_GV01_rvh1-10u-3312	RV_1,156.03c āsya jānanto nāma cid vivaktana mahas te viṣṇo sumatim bhajāmahe //	ā asya jānantaḥ nāma cit vivaktana mahaḥ te viṣṇo sumatim bhajāmahe 
SA_GV01_rvh1-10u-3313	RV_1,156.04a tam asya rājā varuṇas tam aśvinā kratuṃ sacanta mārutasya vedhasaḥ /	tam asya rājā varuṇaḥ tam aśvinā kratum sacanta mārutasya vedhasaḥ 
SA_GV01_rvh1-10u-3314	RV_1,156.04c dādhāra dakṣam uttamam aharvidaṃ vrajaṃ ca viṣṇuḥ sakhivāṃ aporṇute //	dādhāra dakṣam uttamam ahar vidam vrajam ca viṣṇuḥ sakhivān aporṇute 
SA_GV01_rvh1-10u-3315	RV_1,156.05a ā yo vivāya sacathāya daivya indrāya viṣṇuḥ sukṛte sukṛttaraḥ /	ā yaḥ vivāya sacathāya daivyaḥ indrāya viṣṇuḥ su kṛte sukṛttaraḥ 
SA_GV01_rvh1-10u-3316	RV_1,156.05c vedhā ajinvat triṣadhastha āryam ṛtasya bhāge yajamānam ābhajat //	vedhāḥ ajinvat triṣadhasthaḥ āryam ṛtasya bhāge yajamānam ābhajat 
SA_GV01_rvh1-10u-3317	RV_1,157.01a abodhy agnir jma ud eti sūryo vy uṣāś candrā mahy āvo arciṣā /	abodhi agniḥ jmaḥ ud eti sūryaḥ vi uṣāḥ candrā mahi āvaḥ arciṣā 
SA_GV01_rvh1-10u-3318	RV_1,157.01c āyukṣātām aśvinā yātave ratham prāsāvīd devaḥ savitā jagat pṛthak //	āyukṣātām aśvinā yātave ratham prāsāvīt devaḥ savitā jagat pṛthak 
SA_GV01_rvh1-10u-3319	RV_1,157.02a yad yuñjāthe vṛṣaṇam aśvinā rathaṃ ghṛtena no madhunā kṣatram ukṣatam /	yat yuñjāthe vṛṣaṇam aśvinā ratham ghṛtena naḥ madhunā kṣatram ukṣatam 
SA_GV01_rvh1-10u-3320	RV_1,157.02c asmākam brahma pṛtanāsu jinvataṃ vayaṃ dhanā śūrasātā bhajemahi //	asmākam brahma pṛtanāsu jinvatam vayam dhanā śūrasātā bhajemahi 
SA_GV01_rvh1-10u-3321	RV_1,157.03a arvāṅ tricakro madhuvāhano ratho jīrāśvo aśvinor yātu suṣṭutaḥ /	arvāṅ tri cakraḥ madhu vāhanaḥ rathaḥ jīra aśvaḥ aśvinoḥ yātu suṣṭutaḥ 
SA_GV01_rvh1-10u-3322	RV_1,157.03c trivandhuro maghavā viśvasaubhagaḥ śaṃ na ā vakṣad dvipade catuṣpade //	tri vandhuraḥ maghavā viśva saubhagaḥ śam naḥ ā vakṣat dvipade catuṣpade 
SA_GV01_rvh1-10u-3323	RV_1,157.04a ā na ūrjaṃ vahatam aśvinā yuvam madhumatyā naḥ kaśayā mimikṣatam /	ā naḥ ūrjam vahatam aśvinā yuvam madhumatyā naḥ kaśayā mimikṣatam 
SA_GV01_rvh1-10u-3324	RV_1,157.04c prāyus tāriṣṭaṃ nī rapāṃsi mṛkṣataṃ sedhataṃ dveṣo bhavataṃ sacābhuvā //	pra āyuḥ tāriṣṭam niḥ rapāṃsi mṛkṣatam sedhatam dveṣaḥ bhavatam sacābhuvā 
SA_GV01_rvh1-10u-3325	RV_1,157.05a yuvaṃ ha garbhaṃ jagatīṣu dhattho yuvaṃ viśveṣu bhuvaneṣv antaḥ /	yuvam ha garbham jagatīṣu dhatthaḥ yuvam viśveṣu bhuvaneṣu antar 
SA_GV01_rvh1-10u-3326	RV_1,157.05c yuvam agniṃ ca vṛṣaṇāv apaś ca vanaspatīṃr aśvināv airayethām //	yuvam agnim ca vṛṣaṇau apaḥ ca vanaspatīṃr aśvinau airayethām 
SA_GV01_rvh1-10u-3327	RV_1,157.06a yuvaṃ ha stho bhiṣajā bheṣajebhir atho ha stho rathyā rāthyebhiḥ /	yuvam ha sthaḥ bhiṣajā bheṣajebhiḥ atha u ha sthaḥ rathyā rāthyebhiḥ 
SA_GV01_rvh1-10u-3328	RV_1,157.06c atho ha kṣatram adhi dhattha ugrā yo vāṃ haviṣmān manasā dadāśa //	atha u ha kṣatram adhi dhatthaḥ ugrā yaḥ vām haviṣmān manasā dadāśa 
SA_GV01_rvh1-10u-3329	RV_1,158.01a vasū rudrā purumantū vṛdhantā daśasyataṃ no vṛṣaṇāv abhiṣṭau /	vasū rudrā puru mantū vṛdhantā daśasyatam naḥ vṛṣaṇau abhiṣṭau 
SA_GV01_rvh1-10u-3330	RV_1,158.01c dasrā ha yad rekṇa aucathyo vām pra yat sasrāthe akavābhir ūtī //	dasrā ha yat rekṇaḥ aucathyaḥ vām pra yat sasrāthe akavābhiḥ ūtī 
SA_GV01_rvh1-10u-3331	RV_1,158.02a ko vāṃ dāśat sumataye cid asyai vasū yad dhethe namasā pade goḥ /	kaḥ vām dāśat sumataye cit asyai vasū yat dhethe namasā pade goḥ 
SA_GV01_rvh1-10u-3332	RV_1,158.02c jigṛtam asme revatīḥ purandhīḥ kāmapreṇeva manasā carantā //	jigṛtam asme revatīḥ purandhīḥ kāmapreṇa iva manasā carantā 
SA_GV01_rvh1-10u-3333	RV_1,158.03a yukto ha yad vāṃ taugryāya perur vi madhye arṇaso dhāyi pajraḥ /	yuktaḥ ha yat vām taugryāya peruḥ vi madhye arṇasaḥ dhāyi pajraḥ 
SA_GV01_rvh1-10u-3334	RV_1,158.03c upa vām avaḥ śaraṇaṃ gameyaṃ śūro nājma patayadbhir evaiḥ //	upa vām avaḥ śaraṇam gameyam śūraḥ na ajma patayadbhiḥ evaiḥ 
SA_GV01_rvh1-10u-3335	RV_1,158.04a upastutir aucathyam uruṣyen mā mām ime patatriṇī vi dugdhām /	upastutiḥ aucathyam uruṣyet mā mām ime patatriṇī vi dugdhām 
SA_GV01_rvh1-10u-3336	RV_1,158.04c mā mām edho daśatayaś cito dhāk pra yad vām baddhas tmani khādati kṣām //	mā mām edhaḥ daśatayaḥ citaḥ dhāk pra yat vām baddhaḥ tmani khādati kṣām 
SA_GV01_rvh1-10u-3337	RV_1,158.05a na mā garan nadyo mātṛtamā dāsā yad īṃ susamubdham avādhuḥ /	na mā garan nadyaḥ mātṛtamāḥ dāsāḥ yat īm su samubdham avādhuḥ 
SA_GV01_rvh1-10u-3338	RV_1,158.05c śiro yad asya traitano vitakṣat svayaṃ dāsa uro aṃsāv api gdha //	śiraḥ yat asya traitanaḥ vitakṣat svayam dāsaḥ uraḥ aṃsau api 
SA_GV01_rvh1-10u-3339	RV_1,158.06a dīrghatamā māmateyo jujurvān daśame yuge /	dīrghatamāḥ māmateyaḥ jujurvān daśame yuge 
SA_GV01_rvh1-10u-3340	RV_1,158.06c apām arthaṃ yatīnām brahmā bhavati sārathiḥ //	apām artham yatīnām brahmā bhavati sārathiḥ 
SA_GV01_rvh1-10u-3341	RV_1,159.01a pra dyāvā yajñaiḥ pṛthivī ṛtāvṛdhā mahī stuṣe vidatheṣu pracetasā /	pra dyāvā yajñaiḥ pṛthivī ṛtāvṛdhā mahī stuṣe vidatheṣu pracetasā 
SA_GV01_rvh1-10u-3342	RV_1,159.01c devebhir ye devaputre sudaṃsasetthā dhiyā vāryāṇi prabhūṣataḥ //	devebhiḥ ye deva putre su daṃsasā itthā dhiyā vāryāṇi prabhūṣataḥ 
SA_GV01_rvh1-10u-3343	RV_1,159.02a uta manye pitur adruho mano mātur mahi svatavas tad dhavīmabhiḥ /	uta manye pituḥ adruhaḥ manaḥ mātuḥ mahi sva tavaḥ tat havīmabhiḥ 
SA_GV01_rvh1-10u-3344	RV_1,159.02c suretasā pitarā bhūma cakratur uru prajāyā amṛtaṃ varīmabhiḥ //	su retasā pitarā bhūma cakratuḥ uru prajāyai amṛtam varīmabhiḥ 
SA_GV01_rvh1-10u-3345	RV_1,159.03a te sūnavaḥ svapasaḥ sudaṃsaso mahī jajñur mātarā pūrvacittaye /	te sūnavaḥ su apasaḥ su daṃsasaḥ mahī jajñuḥ mātarā pūrvacittaye 
SA_GV01_rvh1-10u-3346	RV_1,159.03c sthātuś ca satyaṃ jagataś ca dharmaṇi putrasya pāthaḥ padam advayāvinaḥ //	sthātuḥ ca satyam jagataḥ ca dharmaṇi putrasya pāthaḥ padam a dvayāvinaḥ 
SA_GV01_rvh1-10u-3347	RV_1,159.04a te māyino mamire supracetaso jāmī sayonī mithunā samokasā /	te māyinaḥ mamire su pracetasaḥ jāmī sayonī mithunā samokasā 
SA_GV01_rvh1-10u-3348	RV_1,159.04c navyaṃ-navyaṃ tantum ā tanvate divi samudre antaḥ kavayaḥ sudītayaḥ //	navyam navyam tantum ā tanvate divi samudre antar kavayaḥ su dītayaḥ 
SA_GV01_rvh1-10u-3349	RV_1,159.05a tad rādho adya savitur vareṇyaṃ vayaṃ devasya prasave manāmahe /	tat rādhaḥ adya savituḥ vareṇyam vayam devasya prasave manāmahe 
SA_GV01_rvh1-10u-3350	RV_1,159.05c asmabhyaṃ dyāvāpṛthivī sucetunā rayiṃ dhattaṃ vasumantaṃ śatagvinam //	asmabhyam dyāvāpṛthivī su cetunā rayim dhattam vasumantam śatagvinam 
SA_GV01_rvh1-10u-3351	RV_1,160.01a te hi dyāvāpṛthivī viśvaśambhuva ṛtāvarī rajaso dhārayatkavī /	te hi dyāvāpṛthivī viśva śambhuvaḥ ṛtāvarī rajasaḥ dhārayat kavī 
SA_GV01_rvh1-10u-3352	RV_1,160.01c sujanmanī dhiṣaṇe antar īyate devo devī dharmaṇā sūryaḥ śuciḥ //	su janmanī dhiṣaṇe antar īyate devaḥ devī dharmaṇā sūryaḥ śuciḥ 
SA_GV01_rvh1-10u-3353	RV_1,160.02a uruvyacasā mahinī asaścatā pitā mātā ca bhuvanāni rakṣataḥ /	uru vyacasā mahinī asaścatā pitā mātā ca bhuvanāni rakṣataḥ 
SA_GV01_rvh1-10u-3354	RV_1,160.02c sudhṛṣṭame vapuṣye na rodasī pitā yat sīm abhi rūpair avāsayat //	su dhṛṣṭame vapuṣye na rodasī pitā yat sīm abhi rūpaiḥ avāsayat 
SA_GV01_rvh1-10u-3355	RV_1,160.03a sa vahniḥ putraḥ pitroḥ pavitravān punāti dhīro bhuvanāni māyayā /	sa vahniḥ putraḥ pitroḥ pavitravān punāti dhīraḥ bhuvanāni māyayā 
SA_GV01_rvh1-10u-3356	RV_1,160.03c dhenuṃ ca pṛśniṃ vṛṣabhaṃ suretasaṃ viśvāhā śukram payo asya dukṣata //	dhenum ca pṛśnim vṛṣabham su retasam viśvāhā śukram payaḥ asya dukṣata 
SA_GV01_rvh1-10u-3357	RV_1,160.04a ayaṃ devānām apasām apastamo yo jajāna rodasī viśvaśambhuvā /	ayam devānām apasām apastamaḥ yaḥ jajāna rodasī viśva śambhuvā 
SA_GV01_rvh1-10u-3358	RV_1,160.04c vi yo mame rajasī sukratūyayājarebhi skambhanebhiḥ sam ānṛce //	vi yaḥ mame rajasī sukratūyayā ajarebhiḥ skambhanebhiḥ sam ānṛce 
SA_GV01_rvh1-10u-3359	RV_1,160.05a te no gṛṇāne mahinī mahi śravaḥ kṣatraṃ dyāvāpṛthivī dhāsatho bṛhat /	te naḥ gṛṇāne mahinī mahi śravaḥ kṣatram dyāvāpṛthivī dhāsathaḥ bṛhat 
SA_GV01_rvh1-10u-3360	RV_1,160.05c yenābhi kṛṣṭīs tatanāma viśvahā panāyyam ojo asme sam invatam //	yena abhi kṛṣṭīḥ tatanāma viśvahā panāyyam ojaḥ asme sam invatam 
SA_GV01_rvh1-10u-3361	RV_1,161.01a kim u śreṣṭhaḥ kiṃ yaviṣṭho na ājagan kim īyate dūtyaṃ kad yad ūcima /	kim u śreṣṭhaḥ kim yaviṣṭhaḥ naḥ ājagan kim īyate dūtyam kad yat ūcima 
SA_GV01_rvh1-10u-3362	RV_1,161.01c na nindima camasaṃ yo mahākulo 'gne bhrātar druṇa id bhūtim ūdima //	na nindima camasam yaḥ mahā kulaḥ gne bhrātar druṇe id bhūtim ūdima 
SA_GV01_rvh1-10u-3363	RV_1,161.02a ekaṃ camasaṃ caturaḥ kṛṇotana tad vo devā abruvan tad va āgamam /	ekam camasam caturaḥ kṛṇotana tat vaḥ devāḥ abruvan tat vaḥ āgamam 
SA_GV01_rvh1-10u-3364	RV_1,161.02c saudhanvanā yady evā kariṣyatha sākaṃ devair yajñiyāso bhaviṣyatha //	saudhanvanāḥ yadi evā kariṣyatha sākam devaiḥ yajñiyāsaḥ bhaviṣyatha 
SA_GV01_rvh1-10u-3365	RV_1,161.03a agniṃ dūtam prati yad abravītanāśvaḥ kartvo ratha uteha kartvaḥ /	agnim dūtam prati yat abravītana aśvaḥ kartvaḥ rathaḥ uta iha kartvaḥ 
SA_GV01_rvh1-10u-3366	RV_1,161.03c dhenuḥ kartvā yuvaśā kartvā dvā tāni bhrātar anu vaḥ kṛtvy emasi //	dhenuḥ kartvā yuvaśā kartvā dvā tāni bhrātar anu vaḥ kṛtvī emasi 
SA_GV01_rvh1-10u-3367	RV_1,161.04a cakṛvāṃsa ṛbhavas tad apṛcchata kved abhūd yaḥ sya dūto na ājagan /	cakṛvāṃsaḥ ṛbhavaḥ tat apṛcchata kva id abhūt yaḥ sya dūtaḥ naḥ ājagan 
SA_GV01_rvh1-10u-3368	RV_1,161.04c yadāvākhyac camasāñ caturaḥ kṛtān ād it tvaṣṭā gnāsv antar ny ānaje //	yadā avākhyat camasān caturaḥ kṛtān āt id tvaṣṭā gnāsu antar ni ānaje 
SA_GV01_rvh1-10u-3369	RV_1,161.05a hanāmaināṃ iti tvaṣṭā yad abravīc camasaṃ ye devapānam anindiṣuḥ /	hanāma enām iti tvaṣṭā yat abravīt camasam ye deva pānam anindiṣuḥ 
SA_GV01_rvh1-10u-3370	RV_1,161.05c anyā nāmāni kṛṇvate sute sacāṃ anyair enān kanyā nāmabhi sparat //	anyā nāmāni kṛṇvate sute sacā am anyaiḥ enān kanyā nāmabhiḥ sparat 
SA_GV01_rvh1-10u-3371	RV_1,161.06a indro harī yuyuje aśvinā ratham bṛhaspatir viśvarūpām upājata /	indraḥ harī yuyuje aśvinā ratham bṛhaspatiḥ viśvarūpām upājata 
SA_GV01_rvh1-10u-3372	RV_1,161.06c ṛbhur vibhvā vājo devāṃ agacchata svapaso yajñiyam bhāgam aitana //	ṛbhuḥ vibhvā vājaḥ devān agacchata su apasaḥ yajñiyam bhāgam aitana 
SA_GV01_rvh1-10u-3373	RV_1,161.07a niś carmaṇo gām ariṇīta dhītibhir yā jarantā yuvaśā tākṛṇotana /	niḥ carmaṇaḥ gām ariṇīta dhītibhiḥ yā jarantā yuvaśā tā akṛṇotana 
SA_GV01_rvh1-10u-3374	RV_1,161.07c saudhanvanā aśvād aśvam atakṣata yuktvā ratham upa devāṃ ayātana //	saudhanvanāḥ aśvāt aśvam atakṣata yuktvā ratham upa devān ayātana 
SA_GV01_rvh1-10u-3375	RV_1,161.08a idam udakam pibatety abravītanedaṃ vā ghā pibatā muñjanejanam /	idam udakam pibata iti abravītana idam vā gha pibata muñja nejanam 
SA_GV01_rvh1-10u-3376	RV_1,161.08c saudhanvanā yadi tan neva haryatha tṛtīye ghā savane mādayādhvai //	saudhanvanāḥ yadi tat na iva haryatha tṛtīye ghā savane mādayādhvai 
SA_GV01_rvh1-10u-3377	RV_1,161.09a āpo bhūyiṣṭhā ity eko abravīd agnir bhūyiṣṭha ity anyo abravīt /	āpaḥ bhūyiṣṭhāḥ iti ekaḥ abravīt agniḥ bhūyiṣṭhaḥ iti anyaḥ abravīt 
SA_GV01_rvh1-10u-3378	RV_1,161.09c vadharyantīm bahubhyaḥ praiko abravīd ṛtā vadantaś camasāṃ apiṃśata //	vadharyantīm bahubhyaḥ pra ekaḥ abravīt ṛtā vadantaḥ camasān apiṃśata 
SA_GV01_rvh1-10u-3379	RV_1,161.10a śroṇām eka udakaṃ gām avājati māṃsam ekaḥ piṃśati sūnayābhṛtam /	śroṇām ekaḥ udakam gām avājati māṃsam ekaḥ piṃśati sūnayā ābhṛtam 
SA_GV01_rvh1-10u-3380	RV_1,161.10c ā nimrucaḥ śakṛd eko apābharat kiṃ svit putrebhyaḥ pitarā upāvatuḥ //	ā nimrucaḥ śakṛt ekaḥ apābharat kim svid putrebhyaḥ pitarau upāvatuḥ 
SA_GV01_rvh1-10u-3381	RV_1,161.11a udvatsv asmā akṛṇotanā tṛṇaṃ nivatsv apaḥ svapasyayā naraḥ /	udvatsu asmai akṛṇotana tṛṇam nivatsu apaḥ su apasyayā naraḥ 
SA_GV01_rvh1-10u-3382	RV_1,161.11c agohyasya yad asastanā gṛhe tad adyedam ṛbhavo nānu gacchatha //	agohyasya yat asastanā gṛhe tat adyā idam ṛbhavaḥ na anu gacchatha 
SA_GV01_rvh1-10u-3383	RV_1,161.12a sammīlya yad bhuvanā paryasarpata kva svit tātyā pitarā va āsatuḥ /	sammīlya yat bhuvanā paryasarpata kva svid tātyā pitarā vaḥ āsatuḥ 
SA_GV01_rvh1-10u-3384	RV_1,161.12c aśapata yaḥ karasnaṃ va ādade yaḥ prābravīt pro tasmā abravītana //	aśapata yaḥ karasnam vaḥ ādade yaḥ prābravīt pra u tasmai abravītana 
SA_GV01_rvh1-10u-3385	RV_1,161.13a suṣupvāṃsa ṛbhavas tad apṛcchatāgohya ka idaṃ no abūbudhat /	suṣupvāṃsaḥ ṛbhavaḥ tat apṛcchata agohya kaḥ idam naḥ abūbudhat 
SA_GV01_rvh1-10u-3386	RV_1,161.13c śvānam basto bodhayitāram abravīt saṃvatsara idam adyā vy akhyata //	śvānam bastaḥ bodhayitāram abravīt saṃvatsare idam adyā vi akhyata 
SA_GV01_rvh1-10u-3387	RV_1,161.14a divā yānti maruto bhūmyāgnir ayaṃ vāto antarikṣeṇa yāti /	divā yānti marutaḥ bhūmyā agniḥ ayam vātaḥ antarikṣeṇa yāti 
SA_GV01_rvh1-10u-3388	RV_1,161.14c adbhir yāti varuṇaḥ samudrair yuṣmāṃ icchantaḥ śavaso napātaḥ //	adbhiḥ yāti varuṇaḥ samudraiḥ yuṣmān icchantaḥ śavasaḥ napātaḥ 
SA_GV01_rvh1-10u-3389	RV_1,162.01a mā no mitro varuṇo aryamāyur indra ṛbhukṣā marutaḥ pari khyan /	mā naḥ mitraḥ varuṇaḥ aryamā āyuḥ indraḥ ṛbhukṣāḥ marutaḥ pari khyan 
SA_GV01_rvh1-10u-3390	RV_1,162.01c yad vājino devajātasya sapteḥ pravakṣyāmo vidathe vīryāṇi //	yat vājinaḥ deva jātasya sapteḥ pravakṣyāmaḥ vidathe vīryāṇi 
SA_GV01_rvh1-10u-3391	RV_1,162.02a yan nirṇijā rekṇasā prāvṛtasya rātiṃ gṛbhītām mukhato nayanti /	yat nirṇijā rekṇasā prāvṛtasya rātim gṛbhītām mukhataḥ nayanti 
SA_GV01_rvh1-10u-3392	RV_1,162.02c suprāṅ ajo memyad viśvarūpa indrāpūṣṇoḥ priyam apy eti pāthaḥ //	su prāṅ ajaḥ memyat viśva rūpaḥ indrāpūṣṇoḥ priyam api eti pāthaḥ 
SA_GV01_rvh1-10u-3393	RV_1,162.03a eṣa cchāgaḥ puro aśvena vājinā pūṣṇo bhāgo nīyate viśvadevyaḥ /	eṣa chāgaḥ puras aśvena vājinā pūṣṇaḥ bhāgaḥ nīyate viśvadevyaḥ 
SA_GV01_rvh1-10u-3394	RV_1,162.03c abhipriyaṃ yat puroḷāśam arvatā tvaṣṭed enaṃ sauśravasāya jinvati //	abhipriyam yat puroḷāśam arvatā tvaṣṭā id enam sauśravasāya jinvati 
SA_GV01_rvh1-10u-3395	RV_1,162.04a yad dhaviṣyam ṛtuśo devayānaṃ trir mānuṣāḥ pary aśvaṃ nayanti /	yat haviṣyam ṛtuśas deva yānam tris mānuṣāḥ pari aśvam nayanti 
SA_GV01_rvh1-10u-3396	RV_1,162.04c atrā pūṣṇaḥ prathamo bhāga eti yajñaṃ devebhyaḥ prativedayann ajaḥ //	atrā pūṣṇaḥ prathamaḥ bhāgaḥ eti yajñam devebhyaḥ prativedayan ajaḥ 
SA_GV01_rvh1-10u-3397	RV_1,162.05a hotādhvaryur āvayā agnimindho grāvagrābha uta śaṃstā suvipraḥ /	hotā adhvaryuḥ āvayāḥ agnimindhaḥ grāvagrābhaḥ uta śaṃstā su vipraḥ 
SA_GV01_rvh1-10u-3398	RV_1,162.05c tena yajñena svaraṅkṛtena sviṣṭena vakṣaṇā ā pṛṇadhvam //	tena yajñena su araṅkṛtena su iṣṭena vakṣaṇāḥ ā pṛṇadhvam 
SA_GV01_rvh1-10u-3399	RV_1,162.06a yūpavraskā uta ye yūpavāhāś caṣālaṃ ye aśvayūpāya takṣati /	yūpavraskāḥ uta ye yūpa vāhāḥ caṣālam ye aśva yūpāya takṣati 
SA_GV01_rvh1-10u-3400	RV_1,162.06c ye cārvate pacanaṃ sambharanty uto teṣām abhigūrtir na invatu //	ye ca arvate pacanam sambharanti uta u teṣām abhigūrtiḥ naḥ invatu 
SA_GV01_rvh1-10u-3401	RV_1,162.07a upa prāgāt suman me 'dhāyi manma devānām āśā upa vītapṛṣṭhaḥ /	upa prāgāt sumat me dhāyi manma devānām āśāḥ upa vīta pṛṣṭhaḥ 
SA_GV01_rvh1-10u-3402	RV_1,162.07c anv enaṃ viprā ṛṣayo madanti devānām puṣṭe cakṛmā subandhum //	anu enam viprāḥ ṛṣayaḥ madanti devānām puṣṭe cakṛma su bandhum 
SA_GV01_rvh1-10u-3403	RV_1,162.08a yad vājino dāma saṃdānam arvato yā śīrṣaṇyā raśanā rajjur asya /	yat vājinaḥ dāma saṃdānam arvataḥ yā śīrṣaṇyā raśanā rajjuḥ asya 
SA_GV01_rvh1-10u-3404	RV_1,162.08c yad vā ghāsya prabhṛtam āsye tṛṇaṃ sarvā tā te api deveṣv astu //	yat vā gha asya prabhṛtam āsye tṛṇam sarvā tā te api deveṣu astu 
SA_GV01_rvh1-10u-3405	RV_1,162.09a yad aśvasya kraviṣo makṣikāśa yad vā svarau svadhitau riptam asti /	yat aśvasya kraviṣaḥ makṣikā āśa yat vā svarau svadhitau riptam asti 
SA_GV01_rvh1-10u-3406	RV_1,162.09c yad dhastayoḥ śamitur yan nakheṣu sarvā tā te api deveṣv astu //	yat hastayoḥ śamituḥ yat nakheṣu sarvā tā te api deveṣu astu 
SA_GV01_rvh1-10u-3407	RV_1,162.10a yad ūvadhyam udarasyāpavāti ya āmasya kraviṣo gandho asti /	yat ūvadhyam udarasya apavāti yaḥ āmasya kraviṣaḥ gandhaḥ asti 
SA_GV01_rvh1-10u-3408	RV_1,162.10c sukṛtā tac chamitāraḥ kṛṇvantūta medhaṃ śṛtapākam pacantu //	su kṛtā tat śamitāraḥ kṛṇvantu uta medham śṛta pākam pacantu 
SA_GV01_rvh1-10u-3409	RV_1,162.11a yat te gātrād agninā pacyamānād abhi śūlaṃ nihatasyāvadhāvati /	yat te gātrāt agninā pacyamānāt abhi śūlam nihatasya avadhāvati 
SA_GV01_rvh1-10u-3410	RV_1,162.11c mā tad bhūmyām ā śriṣan mā tṛṇeṣu devebhyas tad uśadbhyo rātam astu //	mā tat bhūmyām ā śriṣat mā tṛṇeṣu devebhyaḥ tat uśadbhyaḥ rātam astu 
SA_GV01_rvh1-10u-3411	RV_1,162.12a ye vājinam paripaśyanti pakvaṃ ya īm āhuḥ surabhir nir hareti /	ye vājinam paripaśyanti pakvam ye īm āhuḥ surabhiḥ niḥ hara iti 
SA_GV01_rvh1-10u-3412	RV_1,162.12c ye cārvato māṃsabhikṣām upāsata uto teṣām abhigūrtir na invatu //	ye ca arvataḥ māṃsa bhikṣām upāsate uta u teṣām abhigūrtiḥ naḥ invatu 
SA_GV01_rvh1-10u-3413	RV_1,162.13a yan nīkṣaṇam māṃspacanyā ukhāyā yā pātrāṇi yūṣṇa āsecanāni /	yat nīkṣaṇam māṃspacanyāḥ ukhāyāḥ yā pātrāṇi yūṣṇaḥ āsecanāni 
SA_GV01_rvh1-10u-3414	RV_1,162.13c ūṣmaṇyāpidhānā carūṇām aṅkāḥ sūnāḥ pari bhūṣanty aśvam //	ūṣmaṇyā apidhānā carūṇām aṅkāḥ sūnāḥ pari bhūṣanti aśvam 
SA_GV01_rvh1-10u-3415	RV_1,162.14a nikramaṇaṃ niṣadanaṃ vivartanaṃ yac ca paḍbīśam arvataḥ /	nikramaṇam niṣadanam vivartanam yat ca paḍbīśam arvataḥ 
SA_GV01_rvh1-10u-3416	RV_1,162.14c yac ca papau yac ca ghāsiṃ jaghāsa sarvā tā te api deveṣv astu //	yat ca papau yat ca ghāsim jaghāsa sarvā tā te api deveṣu astu 
SA_GV01_rvh1-10u-3417	RV_1,162.15a mā tvāgnir dhvanayīd dhūmagandhir mokhā bhrājanty abhi vikta jaghriḥ /	mā tvā agniḥ dhvanayīt dhūma gandhiḥ mā ukhā bhrājantī abhi vikta jaghriḥ 
SA_GV01_rvh1-10u-3418	RV_1,162.15c iṣṭaṃ vītam abhigūrtaṃ vaṣaṭkṛtaṃ taṃ devāsaḥ prati gṛbhṇanty aśvam //	iṣṭam vītam abhigūrtam vaṣaṭkṛtam tam devāsaḥ prati gṛbhṇanti aśvam 
SA_GV01_rvh1-10u-3419	RV_1,162.16a yad aśvāya vāsa upastṛṇanty adhīvāsaṃ yā hiraṇyāny asmai /	yat aśvāya vāsaḥ upastṛṇanti adhīvāsam yā hiraṇyāni asmai 
SA_GV01_rvh1-10u-3420	RV_1,162.16c saṃdānam arvantam paḍbīśam priyā deveṣv ā yāmayanti //	saṃdānam arvantam paḍbīśam priyā deveṣu ā yāmayanti 
SA_GV01_rvh1-10u-3421	RV_1,162.17a yat te sāde mahasā śūkṛtasya pārṣṇyā vā kaśayā vā tutoda /	yat te sāde mahasā śūkṛtasya pārṣṇyā vā kaśayā vā tutoda 
SA_GV01_rvh1-10u-3422	RV_1,162.17c sruceva tā haviṣo adhvareṣu sarvā tā te brahmaṇā sūdayāmi //	srucā iva tā haviṣaḥ adhvareṣu sarvā tā te brahmaṇā sūdayāmi 
SA_GV01_rvh1-10u-3423	RV_1,162.18a catustriṃśad vājino devabandhor vaṅkrīr aśvasya svadhitiḥ sam eti /	catustriṃśat vājinaḥ deva bandhoḥ vaṅkrīḥ aśvasya svadhitiḥ sam eti 
SA_GV01_rvh1-10u-3424	RV_1,162.18c acchidrā gātrā vayunā kṛṇota paruṣ-parur anughuṣyā vi śasta //	acchidrā gātrā vayunā kṛṇota paruḥ paruḥ anughuṣya vi śasta 
SA_GV01_rvh1-10u-3425	RV_1,162.19a ekas tvaṣṭur aśvasyā viśastā dvā yantārā bhavatas tatha ṛtuḥ /	ekaḥ tvaṣṭuḥ aśvasya viśastā dvā yantārā bhavataḥ tathā ṛtuḥ 
SA_GV01_rvh1-10u-3426	RV_1,162.19c yā te gātrāṇām ṛtuthā kṛṇomi tā-tā piṇḍānām pra juhomy agnau //	yā te gātrāṇām ṛtuthā kṛṇomi tātā piṇḍānām pra juhomi agnau 
SA_GV01_rvh1-10u-3427	RV_1,162.20a mā tvā tapat priya ātmāpiyantam mā svadhitis tanva ā tiṣṭhipat te /	mā tvā tapat priyaḥ ātmā apiyantam mā svadhitiḥ tanve ā tiṣṭhipat te 
SA_GV01_rvh1-10u-3428	RV_1,162.20c mā te gṛdhnur aviśastātihāya chidrā gātrāṇy asinā mithū kaḥ //	mā te gṛdhnuḥ aviśastā atihāya chidrā gātrāṇi asinā mithū kaḥ 
SA_GV01_rvh1-10u-3429	RV_1,162.21a na vā u etan mriyase na riṣyasi devāṃ id eṣi pathibhiḥ sugebhiḥ /	na vai u etat mriyase na riṣyasi devān id eṣi pathibhiḥ su gebhiḥ 
SA_GV01_rvh1-10u-3430	RV_1,162.21c harī te yuñjā pṛṣatī abhūtām upāsthād vājī dhuri rāsabhasya //	harī te pṛṣatī abhūtām upāsthāt vājī dhuri rāsabhasya 
SA_GV01_rvh1-10u-3431	RV_1,162.22a sugavyaṃ no vājī svaśvyam puṃsaḥ putrāṃ uta viśvāpuṣaṃ rayim /	su gavyam naḥ vājī su aśvyam puṃsaḥ putrān uta viśvāpuṣam rayim 
SA_GV01_rvh1-10u-3432	RV_1,162.22c anāgāstvaṃ no aditiḥ kṛṇotu kṣatraṃ no aśvo vanatāṃ haviṣmān //	anāgāstvam naḥ aditiḥ kṛṇotu kṣatram naḥ aśvaḥ vanatām haviṣmān 
SA_GV01_rvh1-10u-3433	RV_1,163.01a yad akrandaḥ prathamaṃ jāyamāna udyan samudrād uta vā purīṣāt /	yat akrandaḥ prathamam jāyamānaḥ udyan samudrāt uta vā purīṣāt 
SA_GV01_rvh1-10u-3434	RV_1,163.01c śyenasya pakṣā hariṇasya bāhū upastutyam mahi jātaṃ te arvan //	śyenasya pakṣāḥ hariṇasya bāhū upastutyam mahi jātam te arvan 
SA_GV01_rvh1-10u-3435	RV_1,163.02a yamena dattaṃ trita enam āyunag indra eṇam prathamo adhy atiṣṭhat /	yamena dattam tritaḥ enam āyunak indraḥ eṇam prathamaḥ adhi atiṣṭhat 
SA_GV01_rvh1-10u-3436	RV_1,163.02c gandharvo asya raśanām agṛbhṇāt sūrād aśvaṃ vasavo nir ataṣṭa //	gandharvaḥ asya raśanām agṛbhṇāt sūrāt aśvam vasavaḥ niḥ ataṣṭa 
SA_GV01_rvh1-10u-3437	RV_1,163.03a asi yamo asy ādityo arvann asi trito guhyena vratena /	asi yamaḥ asi ādityaḥ arvan asi tritaḥ guhyena vratena 
SA_GV01_rvh1-10u-3438	RV_1,163.03c asi somena samayā vipṛkta āhus te trīṇi divi bandhanāni //	asi somena samayā vipṛktaḥ āhuḥ te trīṇi divi bandhanāni 
SA_GV01_rvh1-10u-3439	RV_1,163.04a trīṇi ta āhur divi bandhanāni trīṇy apsu trīṇy antaḥ samudre /	trīṇi te āhuḥ divi bandhanāni trīṇi apsu trīṇi antar samudre 
SA_GV01_rvh1-10u-3440	RV_1,163.04c uteva me varuṇaś chantsy arvan yatrā ta āhuḥ paramaṃ janitram //	uta iva me varuṇaḥ chantsi arvan yatrā te āhuḥ paramam janitram 
SA_GV01_rvh1-10u-3441	RV_1,163.05a imā te vājinn avamārjanānīmā śaphānāṃ sanitur nidhānā /	imā te vājin avamārjanāni imā śaphānām sanituḥ nidhānā 
SA_GV01_rvh1-10u-3442	RV_1,163.05c atrā te bhadrā raśanā apaśyam ṛtasya yā abhirakṣanti gopāḥ //	atrā te bhadrāḥ raśanāḥ apaśyam ṛtasya yāḥ abhirakṣanti gopāḥ 
SA_GV01_rvh1-10u-3443	RV_1,163.06a ātmānaṃ te manasārād ajānām avo divā patayantam pataṅgam /	ātmānam te manasā ārāt ajānām avas divā patayantam pataṅgam 
SA_GV01_rvh1-10u-3444	RV_1,163.06c śiro apaśyam pathibhiḥ sugebhir areṇubhir jehamānam patatri //	śiraḥ apaśyam pathibhiḥ su gebhiḥ areṇubhiḥ jehamānam patatri 
SA_GV01_rvh1-10u-3445	RV_1,163.07a atrā te rūpam uttamam apaśyaṃ jigīṣamāṇam iṣa ā pade goḥ /	atrā te rūpam uttamam apaśyam jigīṣamāṇam iṣaḥ ā pade goḥ 
SA_GV01_rvh1-10u-3446	RV_1,163.07c yadā te marto anu bhogam ānaḷ ād id grasiṣṭha oṣadhīr ajīgaḥ //	yadā te martaḥ anu bhogam ānaṭ āt id grasiṣṭhaḥ oṣadhīḥ ajīgaḥ 
SA_GV01_rvh1-10u-3447	RV_1,163.08a anu tvā ratho anu maryo arvann anu gāvo 'nu bhagaḥ kanīnām /	anu tvā rathaḥ anu maryaḥ arvan anu gāvaḥ nu bhagaḥ kanīnām 
SA_GV01_rvh1-10u-3448	RV_1,163.08c anu vrātāsas tava sakhyam īyur anu devā mamire vīryaṃ te //	anu vrātāsaḥ tava sakhyam īyuḥ anu devāḥ mamire vīryam te 
SA_GV01_rvh1-10u-3449	RV_1,163.09a hiraṇyaśṛṅgo 'yo asya pādā manojavā avara indra āsīt /	hiraṇya śṛṅgaḥ yaḥ asya pādā manaḥ javāḥ avaraḥ indraḥ āsīt 
SA_GV01_rvh1-10u-3450	RV_1,163.09c devā id asya haviradyam āyan yo arvantam prathamo adhyatiṣṭhat //	devāḥ id asya haviḥ adyam āyan yaḥ arvantam prathamaḥ adhyatiṣṭhat 
SA_GV01_rvh1-10u-3451	RV_1,163.10a īrmāntāsaḥ silikamadhyamāsaḥ saṃ śūraṇāso divyāso atyāḥ /	īrmāntāsaḥ silikamadhyamāsaḥ sam śūraṇāsaḥ divyāsaḥ atyāḥ 
SA_GV01_rvh1-10u-3452	RV_1,163.10c haṃsā iva śreṇiśo yatante yad ākṣiṣur divyam ajmam aśvāḥ //	haṃsāḥ iva śreṇiśas yatante yat ākṣiṣuḥ divyam ajmam aśvāḥ 
SA_GV01_rvh1-10u-3453	RV_1,163.11a tava śarīram patayiṣṇv arvan tava cittaṃ vāta iva dhrajīmān /	tava śarīram patayiṣṇu arvan tava cittam vātaḥ iva dhrajīmān 
SA_GV01_rvh1-10u-3454	RV_1,163.11c tava śṛṅgāṇi viṣṭhitā purutrāraṇyeṣu jarbhurāṇā caranti //	tava śṛṅgāṇi viṣṭhitā purutrā araṇyeṣu jarbhurāṇā caranti 
SA_GV01_rvh1-10u-3455	RV_1,163.12a upa prāgāc chasanaṃ vājy arvā devadrīcā manasā dīdhyānaḥ /	upa prāgāt śasanam vājī arvā devadrīcā manasā dīdhyānaḥ 
SA_GV01_rvh1-10u-3456	RV_1,163.12c ajaḥ puro nīyate nābhir asyānu paścāt kavayo yanti rebhāḥ //	ajaḥ puras nīyate nābhiḥ asya anu paścāt kavayaḥ yanti rebhāḥ 
SA_GV01_rvh1-10u-3457	RV_1,163.13a upa prāgāt paramaṃ yat sadhastham arvāṃ acchā pitaram mātaraṃ ca /	upa prāgāt paramam yat sadhastham arvān acchā pitaram mātaram ca 
SA_GV01_rvh1-10u-3458	RV_1,163.13c adyā devāñ juṣṭatamo hi gamyā athā śāste dāśuṣe vāryāṇi //	adyā devām juṣṭatamaḥ hi gamyāḥ athā śāste dāśuṣe vāryāṇi 
SA_GV01_rvh1-10u-3459	RV_1,164.01a asya vāmasya palitasya hotus tasya bhrātā madhyamo asty aśnaḥ /	asya vāmasya palitasya hotuḥ tasya bhrātā madhyamaḥ asti aśnaḥ 
SA_GV01_rvh1-10u-3460	RV_1,164.01c tṛtīyo bhrātā ghṛtapṛṣṭho asyātrāpaśyaṃ viśpatiṃ saptaputram //	tṛtīyaḥ bhrātā ghṛta pṛṣṭhaḥ asya atra apaśyam viśpatim sapta putram 
SA_GV01_rvh1-10u-3461	RV_1,164.02a sapta yuñjanti ratham ekacakram eko aśvo vahati saptanāmā /	sapta yuñjanti ratham eka cakram ekaḥ aśvaḥ vahati sapta nāmā 
SA_GV01_rvh1-10u-3462	RV_1,164.02c trinābhi cakram ajaram anarvaṃ yatremā viśvā bhuvanādhi tasthuḥ //	tri nābhi cakram ajaram anarvam yatra imā viśvā bhuvanā adhi tasthuḥ 
SA_GV01_rvh1-10u-3463	RV_1,164.03a imaṃ ratham adhi ye sapta tasthuḥ saptacakraṃ sapta vahanty aśvāḥ /	imam ratham adhi ye sapta tasthuḥ sapta cakram sapta vahanti aśvāḥ 
SA_GV01_rvh1-10u-3464	RV_1,164.03c sapta svasāro abhi saṃ navante yatra gavāṃ nihitā sapta nāma //	sapta svasāraḥ abhi sam navante yatra gavām nihitā sapta nāma 
SA_GV01_rvh1-10u-3465	RV_1,164.04a ko dadarśa prathamaṃ jāyamānam asthanvantaṃ yad anasthā bibharti /	kaḥ dadarśa prathamam jāyamānam asthanvantam yat anasthā bibharti 
SA_GV01_rvh1-10u-3466	RV_1,164.04c bhūmyā asur asṛg ātmā kva svit ko vidvāṃsam upa gāt praṣṭum etat //	bhūmyāḥ asuḥ asṛk ātmā kva svid kaḥ vidvāṃsam upa gāt praṣṭum etat 
SA_GV01_rvh1-10u-3467	RV_1,164.05a pākaḥ pṛcchāmi manasāvijānan devānām enā nihitā padāni /	pākaḥ pṛcchāmi manasā a vijānan devānām enā nihitā padāni 
SA_GV01_rvh1-10u-3468	RV_1,164.05c vatse baṣkaye 'dhi sapta tantūn vi tatnire kavaya otavā u //	vatse baṣkaye dhi sapta tantūn vi tatnire kavayaḥ otavai u 
SA_GV01_rvh1-10u-3469	RV_1,164.06a acikitvāñ cikituṣaś cid atra kavīn pṛcchāmi vidmane na vidvān /	a cikitvām cikituṣaḥ cit atra kavīn pṛcchāmi vidmane na vidvān 
SA_GV01_rvh1-10u-3470	RV_1,164.06c vi yas tastambha ṣaḷ imā rajāṃsy ajasya rūpe kim api svid ekam //	vi yaḥ tastambha ṣaḍ imā rajāṃsi ajasya rūpe kim api svid ekam 
SA_GV01_rvh1-10u-3471	RV_1,164.07a iha bravītu ya īm aṅga vedāsya vāmasya nihitam padaṃ veḥ /	iha bravītu yaḥ īm aṅga veda asya vāmasya nihitam padam veḥ 
SA_GV01_rvh1-10u-3472	RV_1,164.07c śīrṣṇaḥ kṣīraṃ duhrate gāvo asya vavriṃ vasānā udakam padāpuḥ //	śīrṣṇaḥ kṣīram duhrate gāvaḥ asya vavrim vasānāḥ udakam padā apuḥ 
SA_GV01_rvh1-10u-3473	RV_1,164.08a mātā pitaram ṛta ā babhāja dhīty agre manasā saṃ hi jagme /	mātā pitaram ṛte ā babhāja dhītī agre manasā sam hi jagme 
SA_GV01_rvh1-10u-3474	RV_1,164.08c sā bībhatsur garbharasā nividdhā namasvanta id upavākam īyuḥ //	sā bībhatsuḥ garbha rasā nividdhā namasvantaḥ id upavākam īyuḥ 
SA_GV01_rvh1-10u-3475	RV_1,164.09a yuktā mātāsīd dhuri dakṣiṇāyā atiṣṭhad garbho vṛjanīṣv antaḥ /	yuktā mātā āsīt dhuri dakṣiṇāyāḥ atiṣṭhat garbhaḥ vṛjanīṣu antar 
SA_GV01_rvh1-10u-3476	RV_1,164.09c amīmed vatso anu gām apaśyad viśvarūpyaṃ triṣu yojaneṣu //	amīmet vatsaḥ anu gām apaśyat viśvarūpyam triṣu yojaneṣu 
SA_GV01_rvh1-10u-3477	RV_1,164.10a tisro mātṝs trīn pitṝn bibhrad eka ūrdhvas tasthau nem ava glāpayanti /	tisraḥ mātṝḥ trīn pitṝn bibhrat ekaḥ ūrdhvaḥ tasthau na īm ava glāpayanti 
SA_GV01_rvh1-10u-3478	RV_1,164.10c mantrayante divo amuṣya pṛṣṭhe viśvavidaṃ vācam aviśvaminvām //	mantrayante divaḥ amuṣya pṛṣṭhe viśva vidam vācam a viśvaminvām 
SA_GV01_rvh1-10u-3479	RV_1,164.11a dvādaśāraṃ nahi taj jarāya varvarti cakram pari dyām ṛtasya /	dvādaśa aram nahi tat jarāya varvarti cakram pari dyām ṛtasya 
SA_GV01_rvh1-10u-3480	RV_1,164.11c ā putrā agne mithunāso atra sapta śatāni viṃśatiś ca tasthuḥ //	ā putrāḥ agne mithunāsaḥ atra sapta śatāni viṃśatiḥ ca tasthuḥ 
SA_GV01_rvh1-10u-3481	RV_1,164.12a pañcapādam pitaraṃ dvādaśākṛtiṃ diva āhuḥ pare ardhe purīṣiṇam /	pañca pādam pitaram dvādaśa ākṛtim divaḥ āhuḥ pare ardhe purīṣiṇam 
SA_GV01_rvh1-10u-3482	RV_1,164.12c atheme anya upare vicakṣaṇaṃ saptacakre ṣaḷara āhur arpitam //	atha ime anye upare vicakṣaṇam sapta cakre ṣaṣ are āhuḥ arpitam 
SA_GV01_rvh1-10u-3483	RV_1,164.13a pañcāre cakre parivartamāne tasminn ā tasthur bhuvanāni viśvā /	pañca are cakre parivartamāne tasmin ā tasthuḥ bhuvanāni viśvā 
SA_GV01_rvh1-10u-3484	RV_1,164.13c tasya nākṣas tapyate bhūribhāraḥ sanād eva na śīryate sanābhiḥ //	tasya na akṣaḥ tapyate bhūri bhāraḥ sanāt eva na śīryate sa nābhiḥ 
SA_GV01_rvh1-10u-3485	RV_1,164.14a sanemi cakram ajaraṃ vi vāvṛta uttānāyāṃ daśa yuktā vahanti /	sa nemi cakram ajaram vi vāvṛte uttānāyām daśa yuktāḥ vahanti 
SA_GV01_rvh1-10u-3486	RV_1,164.14c sūryasya cakṣū rajasaity āvṛtaṃ tasminn ārpitā bhuvanāni viśvā //	sūryasya cakṣuḥ rajasā eti āvṛtam tasmin ā arpitā bhuvanāni viśvā 
SA_GV01_rvh1-10u-3487	RV_1,164.15a sākañjānāṃ saptatham āhur ekajaṃ ṣaḷ id yamā ṛṣayo devajā iti /	sākañjānām saptatham āhuḥ ekajam ṣaṭ id yamāḥ ṛṣayaḥ deva jāḥ iti 
SA_GV01_rvh1-10u-3488	RV_1,164.15c teṣām iṣṭāni vihitāni dhāmaśa sthātre rejante vikṛtāni rūpaśaḥ //	teṣām iṣṭāni vihitāni sthātre rejante vikṛtāni rūpaśas 
SA_GV01_rvh1-10u-3489	RV_1,164.16a striyaḥ satīs tāṃ u me puṃsa āhuḥ paśyad akṣaṇvān na vi cetad andhaḥ /	striyaḥ satīḥ tām u me puṃsaḥ āhuḥ paśyat akṣaṇvān na vi cetat andhaḥ 
SA_GV01_rvh1-10u-3490	RV_1,164.16c kavir yaḥ putraḥ sa īm ā ciketa yas tā vijānāt sa pituṣ pitāsat //	kaviḥ yaḥ putraḥ saḥ īm ā ciketa yaḥ tāḥ vijānāt sa pituḥ pitā asat 
SA_GV01_rvh1-10u-3491	RV_1,164.17a avaḥ pareṇa para enāvareṇa padā vatsam bibhratī gaur ud asthāt /	avas pareṇa paras enā avareṇa padā vatsam bibhratī gauḥ ud asthāt 
SA_GV01_rvh1-10u-3492	RV_1,164.17c sā kadrīcī kaṃ svid ardham parāgāt kva svit sūte nahi yūthe antaḥ //	sā kadrīcī kam svid ardham parāgāt kva svid sūte nahi yūthe antar 
SA_GV01_rvh1-10u-3493	RV_1,164.18a avaḥ pareṇa pitaraṃ yo asyānuveda para enāvareṇa /	avas pareṇa pitaram yaḥ asya anuveda paras enā avareṇa 
SA_GV01_rvh1-10u-3494	RV_1,164.18c kavīyamānaḥ ka iha pra vocad devam manaḥ kuto adhi prajātam //	kavīyamānaḥ kaḥ iha pra vocat devam manaḥ kutas adhi prajātam 
SA_GV01_rvh1-10u-3495	RV_1,164.19a ye arvāñcas tāṃ u parāca āhur ye parāñcas tāṃ u arvāca āhuḥ /	ye arvāñcaḥ tām u parācaḥ āhuḥ ye parāñcaḥ tām u arvācaḥ āhuḥ 
SA_GV01_rvh1-10u-3496	RV_1,164.19c indraś ca yā cakrathuḥ soma tāni dhurā na yuktā rajaso vahanti //	indraḥ ca yā cakrathuḥ soma tāni dhurā na yuktā rajasaḥ vahanti 
SA_GV01_rvh1-10u-3497	RV_1,164.20a dvā suparṇā sayujā sakhāyā samānaṃ vṛkṣam pari ṣasvajāte /	dvā suparṇā sayujā sakhāyā samānam vṛkṣam pari sasvajāte 
SA_GV01_rvh1-10u-3498	RV_1,164.20c tayor anyaḥ pippalaṃ svādv atty anaśnann anyo abhi cākaśīti //	tayoḥ anyaḥ pippalam svādu atti an aśnan anyaḥ abhi cākaśīti 
SA_GV01_rvh1-10u-3499	RV_1,164.21a yatrā suparṇā amṛtasya bhāgam animeṣaṃ vidathābhisvaranti /	yatra suparṇāḥ amṛtasya bhāgam animeṣam vidathā abhisvaranti 
SA_GV01_rvh1-10u-3500	RV_1,164.21c ino viśvasya bhuvanasya gopāḥ sa mā dhīraḥ pākam atrā viveśa //	inaḥ viśvasya bhuvanasya gopāḥ sa mā dhīraḥ pākam atra ā viveśa 
SA_GV01_rvh1-10u-3501	RV_1,164.22a yasmin vṛkṣe madhvadaḥ suparṇā niviśante suvate cādhi viśve /	yasmin vṛkṣe madhvadaḥ suparṇāḥ niviśante suvate ca adhi viśve 
SA_GV01_rvh1-10u-3502	RV_1,164.22c tasyed āhuḥ pippalaṃ svādv agre tan non naśad yaḥ pitaraṃ na veda //	tasya id āhuḥ pippalam svādu agre tat na ud naśat yaḥ pitaram na veda 
SA_GV01_rvh1-10u-3503	RV_1,164.23a yad gāyatre adhi gāyatram āhitaṃ traiṣṭubhād vā traiṣṭubhaṃ niratakṣata /	yat gāyatre adhi gāyatram āhitam traiṣṭubhāt vā traiṣṭubham niratakṣata 
SA_GV01_rvh1-10u-3504	RV_1,164.23c yad vā jagaj jagaty āhitam padaṃ ya it tad vidus te amṛtatvam ānaśuḥ //	yat vā jagat jagati āhitam padam ye id tat viduḥ te amṛta tvam ānaśuḥ 
SA_GV01_rvh1-10u-3505	RV_1,164.24a gāyatreṇa prati mimīte arkam arkeṇa sāma traiṣṭubhena vākam /	gāyatreṇa prati mimīte arkam arkeṇa sāma traiṣṭubhena vākam 
SA_GV01_rvh1-10u-3506	RV_1,164.24c vākena vākaṃ dvipadā catuṣpadākṣareṇa mimate sapta vāṇīḥ //	vākena vākam dvipadā catuṣpadā akṣareṇa mimate sapta vāṇīḥ 
SA_GV01_rvh1-10u-3507	RV_1,164.25a jagatā sindhuṃ divy astabhāyad rathantare sūryam pary apaśyat /	jagatā sindhum divi astabhāyat rathantare sūryam pari apaśyat 
SA_GV01_rvh1-10u-3508	RV_1,164.25c gāyatrasya samidhas tisra āhus tato mahnā pra ririce mahitvā //	gāyatrasya samidhaḥ tisraḥ āhuḥ tatas mahnā pra ririce mahi tvā 
SA_GV01_rvh1-10u-3509	RV_1,164.26a upa hvaye sudughāṃ dhenum etāṃ suhasto godhug uta dohad enām /	upa hvaye su dughām dhenum etām su hastaḥ go duh uta dohat enām 
SA_GV01_rvh1-10u-3510	RV_1,164.26c śreṣṭhaṃ savaṃ savitā sāviṣan no 'bhīddho gharmas tad u ṣu pra vocam //	śreṣṭham savam savitā sāviṣat naḥ bhīddhaḥ gharmaḥ tat u su pra vocam 
SA_GV01_rvh1-10u-3511	RV_1,164.27a hiṅkṛṇvatī vasupatnī vasūnāṃ vatsam icchantī manasābhy āgāt /	hiṅkṛṇvatī vasu patnī vasūnām vatsam icchantī manasā abhi āgāt 
SA_GV01_rvh1-10u-3512	RV_1,164.27c duhām aśvibhyām payo aghnyeyaṃ sā vardhatām mahate saubhagāya //	duhām aśvibhyām payaḥ aghnyā iyam sā vardhatām mahate saubhagāya 
SA_GV01_rvh1-10u-3513	RV_1,164.28a gaur amīmed anu vatsam miṣantam mūrdhānaṃ hiṅṅ akṛṇon mātavā u /	gauḥ amīmet anu vatsam miṣantam mūrdhānam hiṅ akṛṇot mātavai u 
SA_GV01_rvh1-10u-3514	RV_1,164.28c sṛkvāṇaṃ gharmam abhi vāvaśānā mimāti māyum payate payobhiḥ //	sṛkvāṇam gharmam abhi vāvaśānā mimāti māyum payate payobhiḥ 
SA_GV01_rvh1-10u-3515	RV_1,164.29a ayaṃ sa śiṅkte yena gaur abhīvṛtā mimāti māyuṃ dhvasanāv adhi śritā /	ayam sa śiṅkte yena gauḥ abhīvṛtā mimāti māyum dhvasanau adhi śritā 
SA_GV01_rvh1-10u-3516	RV_1,164.29c sā cittibhir ni hi cakāra martyaṃ vidyud bhavantī prati vavrim auhata //	sā cittibhiḥ ni hi cakāra martyam vidyut bhavantī prati vavrim auhata 
SA_GV01_rvh1-10u-3517	RV_1,164.30a anac chaye turagātu jīvam ejad dhruvam madhya ā pastyānām /	anat śaye tura gātu jīvam ejat dhruvam madhye ā pastyānām 
SA_GV01_rvh1-10u-3518	RV_1,164.30c jīvo mṛtasya carati svadhābhir amartyo martyenā sayoniḥ //	jīvaḥ mṛtasya carati svadhābhiḥ amartyaḥ martyena sa yoniḥ 
SA_GV01_rvh1-10u-3519	RV_1,164.31a apaśyaṃ gopām anipadyamānam ā ca parā ca pathibhiś carantam /	apaśyam gopām a nipadyamānam ā ca parā ca pathibhiḥ carantam 
SA_GV01_rvh1-10u-3520	RV_1,164.31c sa sadhrīcīḥ sa viṣūcīr vasāna ā varīvarti bhuvaneṣv antaḥ //	sa sadhrīcīḥ sa viṣūcīḥ vasānaḥ ā varīvarti bhuvaneṣu antar 
SA_GV01_rvh1-10u-3521	RV_1,164.32a ya īṃ cakāra na so asya veda ya īṃ dadarśa hirug in nu tasmāt /	yaḥ īm cakāra na saḥ asya veda yaḥ īm dadarśa hiruk id nu tasmāt 
SA_GV01_rvh1-10u-3522	RV_1,164.32c sa mātur yonā parivīto antar bahuprajā nirṛtim ā viveśa //	sa mātuḥ yonā parivītaḥ antar bahuprajāḥ nirṛtim ā viveśa 
SA_GV01_rvh1-10u-3523	RV_1,164.33a dyaur me pitā janitā nābhir atra bandhur me mātā pṛthivī mahīyam /	dyauḥ me pitā janitā nābhiḥ atra bandhuḥ me mātā pṛthivī mahī iyam 
SA_GV01_rvh1-10u-3524	RV_1,164.33c uttānayoś camvor yonir antar atrā pitā duhitur garbham ādhāt //	uttānayoḥ camvoḥ yoniḥ antar atrā pitā duhituḥ garbham ādhāt 
SA_GV01_rvh1-10u-3525	RV_1,164.34a pṛcchāmi tvā param antam pṛthivyāḥ pṛcchāmi yatra bhuvanasya nābhiḥ /	pṛcchāmi tvā param antam pṛthivyāḥ pṛcchāmi yatra bhuvanasya nābhiḥ 
SA_GV01_rvh1-10u-3526	RV_1,164.34c pṛcchāmi tvā vṛṣṇo aśvasya retaḥ pṛcchāmi vācaḥ paramaṃ vyoma //	pṛcchāmi tvā vṛṣṇaḥ aśvasya retaḥ pṛcchāmi vācaḥ paramam vyoma 
SA_GV01_rvh1-10u-3527	RV_1,164.35a iyaṃ vediḥ paro antaḥ pṛthivyā ayaṃ yajño bhuvanasya nābhiḥ /	iyam vediḥ paraḥ antaḥ pṛthivyāḥ ayam yajñaḥ bhuvanasya nābhiḥ 
SA_GV01_rvh1-10u-3528	RV_1,164.35c ayaṃ somo vṛṣṇo aśvasya reto brahmāyaṃ vācaḥ paramaṃ vyoma //	ayam somaḥ vṛṣṇaḥ aśvasya retaḥ brahmā ayam vācaḥ paramam vyoma 
SA_GV01_rvh1-10u-3529	RV_1,164.36a saptārdhagarbhā bhuvanasya reto viṣṇos tiṣṭhanti pradiśā vidharmaṇi /	sapta ardha garbhāḥ bhuvanasya retaḥ viṣṇoḥ tiṣṭhanti pradiśā vidharmaṇi 
SA_GV01_rvh1-10u-3530	RV_1,164.36c te dhītibhir manasā te vipaścitaḥ paribhuvaḥ pari bhavanti viśvataḥ //	te dhītibhiḥ manasā te vipaścitaḥ paribhuvaḥ pari bhavanti viśvatas 
SA_GV01_rvh1-10u-3531	RV_1,164.37a na vi jānāmi yad ivedam asmi niṇyaḥ saṃnaddho manasā carāmi /	na vi jānāmi yat iva idam asmi niṇyaḥ saṃnaddhaḥ manasā carāmi 
SA_GV01_rvh1-10u-3532	RV_1,164.37c yadā māgan prathamajā ṛtasyād id vāco aśnuve bhāgam asyāḥ //	yadā mā agan prathama jāḥ ṛtasya āt id vācaḥ aśnuve bhāgam asyāḥ 
SA_GV01_rvh1-10u-3533	RV_1,164.38a apāṅ prāṅ eti svadhayā gṛbhīto 'martyo martyenā sayoniḥ /	apāṅ prāṅ eti svadhayā gṛbhītaḥ martyaḥ martyena sa yoniḥ 
SA_GV01_rvh1-10u-3534	RV_1,164.38c tā śaśvantā viṣūcīnā viyantā ny anyaṃ cikyur na ni cikyur anyam //	tā śaśvantā viṣūcīnā viyantā ni anyam cikyuḥ na ni cikyuḥ anyam 
SA_GV01_rvh1-10u-3535	RV_1,164.39a ṛco akṣare parame vyoman yasmin devā adhi viśve niṣeduḥ /	ṛcaḥ akṣare parame vyoman yasmin devāḥ adhi viśve niṣeduḥ 
SA_GV01_rvh1-10u-3536	RV_1,164.39c yas tan na veda kim ṛcā kariṣyati ya it tad vidus ta ime sam āsate //	yaḥ tat na veda kim ṛcā kariṣyati ye id tat viduḥ te ime sam āsate 
SA_GV01_rvh1-10u-3537	RV_1,164.40a sūyavasād bhagavatī hi bhūyā atho vayam bhagavantaḥ syāma /	sūyavasāt bhagavatī hi bhūyāḥ atha u vayam bhagavantaḥ syāma 
SA_GV01_rvh1-10u-3538	RV_1,164.40c addhi tṛṇam aghnye viśvadānīm piba śuddham udakam ācarantī //	addhi tṛṇam aghnye viśvadānīm piba śuddham udakam ācarantī 
SA_GV01_rvh1-10u-3539	RV_1,164.41a gaurīr mimāya salilāni takṣaty ekapadī dvipadī sā catuṣpadī /	gaurīḥ mimāya salilāni takṣatī ekapadī dvipadī sā catuṣpadī 
SA_GV01_rvh1-10u-3540	RV_1,164.41c aṣṭāpadī navapadī babhūvuṣī sahasrākṣarā parame vyoman //	aṣṭāpadī navapadī babhūvuṣī sahasra akṣarā parame vyoman 
SA_GV01_rvh1-10u-3541	RV_1,164.42a tasyāḥ samudrā adhi vi kṣaranti tena jīvanti pradiśaś catasraḥ /	tasyāḥ samudrāḥ adhi vi kṣaranti tena jīvanti pradiśaḥ catasraḥ 
SA_GV01_rvh1-10u-3542	RV_1,164.42c tataḥ kṣaraty akṣaraṃ tad viśvam upa jīvati //	tatas kṣarati akṣaram tat viśvam upa jīvati 
SA_GV01_rvh1-10u-3543	RV_1,164.43a śakamayaṃ dhūmam ārād apaśyaṃ viṣūvatā para enāvareṇa /	śaka mayam dhūmam ārāt apaśyam viṣūvatā paras enā avareṇa 
SA_GV01_rvh1-10u-3544	RV_1,164.43c ukṣāṇam pṛśnim apacanta vīrās tāni dharmāṇi prathamāny āsan //	ukṣāṇam pṛśnim apacanta vīrāḥ tāni dharmāṇi prathamāni āsan 
SA_GV01_rvh1-10u-3545	RV_1,164.44a trayaḥ keśina ṛtuthā vi cakṣate saṃvatsare vapata eka eṣām /	trayaḥ keśinaḥ ṛtuthā vi cakṣate saṃvatsare vapate ekaḥ eṣām 
SA_GV01_rvh1-10u-3546	RV_1,164.44c viśvam eko abhi caṣṭe śacībhir dhrājir ekasya dadṛśe na rūpam //	viśvam ekaḥ abhi caṣṭe śacībhiḥ dhrājiḥ ekasya dadṛśe na rūpam 
SA_GV01_rvh1-10u-3547	RV_1,164.45a catvāri vāk parimitā padāni tāni vidur brāhmaṇā ye manīṣiṇaḥ /	catvāri vāc parimitā padāni tāni viduḥ brāhmaṇāḥ ye manīṣiṇaḥ 
SA_GV01_rvh1-10u-3548	RV_1,164.45c guhā trīṇi nihitā neṅgayanti turīyaṃ vāco manuṣyā vadanti //	guhā trīṇi nihitā na iṅgayanti turīyam vācaḥ manuṣyāḥ vadanti 
SA_GV01_rvh1-10u-3549	RV_1,164.46a indram mitraṃ varuṇam agnim āhur atho divyaḥ sa suparṇo garutmān /	indram mitram varuṇam agnim āhuḥ atha u divyaḥ sa suparṇaḥ garutmān 
SA_GV01_rvh1-10u-3550	RV_1,164.46c ekaṃ sad viprā bahudhā vadanty agniṃ yamam mātariśvānam āhuḥ //	ekam sat viprāḥ bahudhā vadanti agnim yamam mātariśvānam āhuḥ 
SA_GV01_rvh1-10u-3551	RV_1,164.47a kṛṣṇaṃ niyānaṃ harayaḥ suparṇā apo vasānā divam ut patanti /	kṛṣṇam niyānam harayaḥ suparṇāḥ apaḥ vasānāḥ divam ud patanti 
SA_GV01_rvh1-10u-3552	RV_1,164.47c ta āvavṛtran sadanād ṛtasyād id ghṛtena pṛthivī vy udyate //	te āvavṛtran sadanāt ṛtasya āt id ghṛtena pṛthivī vi udyate 
SA_GV01_rvh1-10u-3553	RV_1,164.48a dvādaśa pradhayaś cakram ekaṃ trīṇi nabhyāni ka u tac ciketa /	dvādaśa pradhayaḥ cakram ekam trīṇi nabhyāni kaḥ u tat ciketa 
SA_GV01_rvh1-10u-3554	RV_1,164.48c tasmin sākaṃ triśatā na śaṅkavo 'rpitāḥ ṣaṣṭir na calācalāsaḥ //	tasmin sākam tri śatā na śaṅkavaḥ rpitāḥ ṣaṣṭiḥ na calācalāsaḥ 
SA_GV01_rvh1-10u-3555	RV_1,164.49a yas te stanaḥ śaśayo yo mayobhūr yena viśvā puṣyasi vāryāṇi /	yaḥ te stanaḥ śaśayaḥ yaḥ mayobhūḥ yena viśvā puṣyasi vāryāṇi 
SA_GV01_rvh1-10u-3556	RV_1,164.49c yo ratnadhā vasuvid yaḥ sudatraḥ sarasvati tam iha dhātave kaḥ //	yaḥ ratna dhāḥ vasu vid yaḥ su datraḥ sarasvati tam iha dhātave kaḥ 
SA_GV01_rvh1-10u-3557	RV_1,164.50a yajñena yajñam ayajanta devās tāni dharmāṇi prathamāny āsan /	yajñena yajñam ayajanta devāḥ tāni dharmāṇi prathamāni āsan 
SA_GV01_rvh1-10u-3558	RV_1,164.50c te ha nākam mahimānaḥ sacanta yatra pūrve sādhyāḥ santi devāḥ //	te ha nākam mahimānaḥ sacanta yatra pūrve sādhyāḥ santi devāḥ 
SA_GV01_rvh1-10u-3559	RV_1,164.51a samānam etad udakam uc caity ava cāhabhiḥ /	samānam etat udakam ud ca eti ava ca ahabhiḥ 
SA_GV01_rvh1-10u-3560	RV_1,164.51c bhūmim parjanyā jinvanti divaṃ jinvanty agnayaḥ //	bhūmim parjanyāḥ jinvanti divam jinvanti agnayaḥ 
SA_GV01_rvh1-10u-3561	RV_1,164.52a divyaṃ suparṇaṃ vāyasam bṛhantam apāṃ garbhaṃ darśatam oṣadhīnām /	divyam suparṇam vāyasam bṛhantam apām garbham darśatam oṣadhīnām 
SA_GV01_rvh1-10u-3562	RV_1,164.52c abhīpato vṛṣṭibhis tarpayantaṃ sarasvantam avase johavīmi //	abhīpatas vṛṣṭibhiḥ tarpayantam sarasvantam avase johavīmi 
SA_GV01_rvh1-10u-3563	RV_1,165.01a kayā śubhā savayasaḥ sanīḷāḥ samānyā marutaḥ sam mimikṣuḥ /	kayā śubhā savayasaḥ sanīḷāḥ samānyā marutaḥ sam mimikṣuḥ 
SA_GV01_rvh1-10u-3564	RV_1,165.01c kayā matī kuta etāsa ete 'rcanti śuṣmaṃ vṛṣaṇo vasūyā //	kayā matī kutas etāsaḥ ete rcanti śuṣmam vṛṣaṇaḥ vasūyā 
SA_GV01_rvh1-10u-3565	RV_1,165.02a kasya brahmāṇi jujuṣur yuvānaḥ ko adhvare maruta ā vavarta /	kasya brahmāṇi jujuṣuḥ yuvānaḥ kaḥ adhvare marutaḥ ā vavarta 
SA_GV01_rvh1-10u-3566	RV_1,165.02c śyenāṃ iva dhrajato antarikṣe kena mahā manasā rīramāma //	śyenām iva dhrajataḥ antarikṣe kena mahā manasā rīramāma 
SA_GV01_rvh1-10u-3567	RV_1,165.03a kutas tvam indra māhinaḥ sann eko yāsi satpate kiṃ ta itthā /	kutas tvam indra māhinaḥ san ekaḥ yāsi satpate kim te itthā 
SA_GV01_rvh1-10u-3568	RV_1,165.03c sam pṛcchase samarāṇaḥ śubhānair voces tan no harivo yat te asme //	sam pṛcchase samarāṇaḥ śubhānaiḥ voceḥ tat naḥ harivas yat te asme 
SA_GV01_rvh1-10u-3569	RV_1,165.04a brahmāṇi me matayaḥ śaṃ sutāsaḥ śuṣma iyarti prabhṛto me adriḥ /	brahmāṇi me matayaḥ śam sutāsaḥ śuṣmaḥ iyarti prabhṛtaḥ me adriḥ 
SA_GV01_rvh1-10u-3570	RV_1,165.04c ā śāsate prati haryanty ukthemā harī vahatas tā no accha //	ā śāsate prati haryanti ukthā imā harī vahataḥ tā naḥ accha 
SA_GV01_rvh1-10u-3571	RV_1,165.05a ato vayam antamebhir yujānāḥ svakṣatrebhis tanvaḥ śumbhamānāḥ /	atas vayam antamebhiḥ yujānāḥ svakṣatrebhiḥ tanvaḥ śumbhamānāḥ 
SA_GV01_rvh1-10u-3572	RV_1,165.05c mahobhir etāṃ upa yujmahe nv indra svadhām anu hi no babhūtha //	mahobhiḥ etām upa yujmahe nu indra svadhām anu hi naḥ babhūtha 
SA_GV01_rvh1-10u-3573	RV_1,165.06a kva syā vo marutaḥ svadhāsīd yan mām ekaṃ samadhattāhihatye /	kva syā vaḥ marutaḥ svadhā āsīt yat mām ekam samadhatta ahi hatye 
SA_GV01_rvh1-10u-3574	RV_1,165.06c ahaṃ hy ugras taviṣas tuviṣmān viśvasya śatror anamaṃ vadhasnaiḥ //	aham hi ugraḥ taviṣaḥ tuviṣmān viśvasya śatroḥ anamam vadhasnaiḥ 
SA_GV01_rvh1-10u-3575	RV_1,165.07a bhūri cakartha yujyebhir asme samānebhir vṛṣabha pauṃsyebhiḥ /	bhūri cakartha yujyebhiḥ asme samānebhiḥ vṛṣabha pauṃsyebhiḥ 
SA_GV01_rvh1-10u-3576	RV_1,165.07c bhūrīṇi hi kṛṇavāmā śaviṣṭhendra kratvā maruto yad vaśāma //	bhūrīṇi hi kṛṇavāmā śaviṣṭha indra kratvā marutaḥ yat vaśāma 
SA_GV01_rvh1-10u-3577	RV_1,165.08a vadhīṃ vṛtram maruta indriyeṇa svena bhāmena taviṣo babhūvān /	vadhīm vṛtram marutaḥ indriyeṇa svena bhāmena taviṣaḥ babhūvān 
SA_GV01_rvh1-10u-3578	RV_1,165.08c aham etā manave viśvaścandrāḥ sugā apaś cakara vajrabāhuḥ //	aham etāḥ manave viśva ścandrāḥ su gāḥ apaḥ cakara vajra bāhuḥ 
SA_GV01_rvh1-10u-3579	RV_1,165.09a anuttam ā te maghavan nakir nu na tvāvāṃ asti devatā vidānaḥ /	anuttam ā te maghavan nakir nu na asti devatā vidānaḥ 
SA_GV01_rvh1-10u-3580	RV_1,165.09c na jāyamāno naśate na jāto yāni kariṣyā kṛṇuhi pravṛddha //	na jāyamānaḥ naśate na jātaḥ yāni kariṣyā kṛṇuhi pravṛddha 
SA_GV01_rvh1-10u-3581	RV_1,165.10a ekasya cin me vibhv astv ojo yā nu dadhṛṣvān kṛṇavai manīṣā /	ekasya cit me vibhu astu ojaḥ yā nu dadhṛṣvān kṛṇavai manīṣā 
SA_GV01_rvh1-10u-3582	RV_1,165.10c ahaṃ hy ugro maruto vidāno yāni cyavam indra id īśa eṣām //	aham hi ugraḥ marutaḥ vidānaḥ yāni cyavam indraḥ id īśe eṣām 
SA_GV01_rvh1-10u-3583	RV_1,165.11a amandan mā maruta stomo atra yan me naraḥ śrutyam brahma cakra /	amandat mā marutaḥ stomaḥ atra yat me naraḥ śrutyam brahma cakra 
SA_GV01_rvh1-10u-3584	RV_1,165.11c indrāya vṛṣṇe sumakhāya mahyaṃ sakhye sakhāyas tanve tanūbhiḥ //	indrāya vṛṣṇe su makhāya mahyam sakhye sakhāyaḥ tanve tanūbhiḥ 
SA_GV01_rvh1-10u-3585	RV_1,165.12a eved ete prati mā rocamānā anedyaḥ śrava eṣo dadhānāḥ /	eva id ete prati mā rocamānāḥ anedyaḥ śravaḥ eṣaḥ dadhānāḥ 
SA_GV01_rvh1-10u-3586	RV_1,165.12c saṃcakṣyā marutaś candravarṇā acchānta me chadayāthā ca nūnam //	saṃcakṣya marutaḥ candra varṇāḥ me chadaya athā ca nūnam 
SA_GV01_rvh1-10u-3587	RV_1,165.13a ko nv atra maruto māmahe vaḥ pra yātana sakhīṃr acchā sakhāyaḥ /	kaḥ nu atra marutaḥ māmahe vaḥ pra yātana sakhīṃr acchā sakhāyaḥ 
SA_GV01_rvh1-10u-3588	RV_1,165.13c manmāni citrā apivātayanta eṣām bhūta navedā ma ṛtānām //	manmāni citrā apivātayantaḥ eṣām bhūta navedāḥ me ṛtānām 
SA_GV01_rvh1-10u-3589	RV_1,165.14a ā yad duvasyād duvase na kārur asmāñ cakre mānyasya medhā /	ā yat duvasyāt duvase na kāruḥ asmām cakre mānyasya medhā 
SA_GV01_rvh1-10u-3590	RV_1,165.14c o ṣu vartta maruto vipram acchemā brahmāṇi jaritā vo arcat //	ā u su varta marutaḥ vipram acchā imā brahmāṇi jaritā vaḥ arcat 
SA_GV01_rvh1-10u-3591	RV_1,165.15a eṣa va stomo maruta iyaṃ gīr māndāryasya mānyasya kāroḥ /	eṣa vaḥ stomaḥ marutaḥ iyam gīḥ māndāryasya mānyasya kāroḥ 
SA_GV01_rvh1-10u-3592	RV_1,165.15c eṣā yāsīṣṭa tanve vayāṃ vidyāmeṣaṃ vṛjanaṃ jīradānum //	ā iṣā yāsīṣṭa tanve vayām vidyāma iṣam vṛjanam jīra dānum 
SA_GV01_rvh1-10u-3593	RV_1,166.01a tan nu vocāma rabhasāya janmane pūrvam mahitvaṃ vṛṣabhasya ketave /	tat nu vocāma rabhasāya janmane pūrvam mahitvam vṛṣabhasya ketave 
SA_GV01_rvh1-10u-3594	RV_1,166.01c aidheva yāman marutas tuviṣvaṇo yudheva śakrās taviṣāṇi kartana //	aidhā iva yāman marutaḥ tuviṣvaṇaḥ yudhā iva śakrāḥ taviṣāṇi kartana 
SA_GV01_rvh1-10u-3595	RV_1,166.02a nityaṃ na sūnum madhu bibhrata upa krīḷanti krīḷā vidatheṣu ghṛṣvayaḥ /	nityam na sūnum madhu bibhrataḥ upa krīḍanti krīḍā vidatheṣu ghṛṣvayaḥ 
SA_GV01_rvh1-10u-3596	RV_1,166.02c nakṣanti rudrā avasā namasvinaṃ na mardhanti svatavaso haviṣkṛtam //	nakṣanti rudrāḥ avasā namasvinam na mardhanti svatavasaḥ haviṣkṛtam 
SA_GV01_rvh1-10u-3597	RV_1,166.03a yasmā ūmāso amṛtā arāsata rāyas poṣaṃ ca haviṣā dadāśuṣe /	yasmai ūmāsaḥ amṛtāḥ arāsata rāyaḥ poṣam ca haviṣā dadāśuṣe 
SA_GV01_rvh1-10u-3598	RV_1,166.03c ukṣanty asmai maruto hitā iva purū rajāṃsi payasā mayobhuvaḥ //	ukṣanti asmai marutaḥ hitāḥ iva purū rajāṃsi payasā mayobhuvaḥ 
SA_GV01_rvh1-10u-3599	RV_1,166.04a ā ye rajāṃsi taviṣībhir avyata pra va evāsaḥ svayatāso adhrajan /	ā ye rajāṃsi taviṣībhiḥ avyata pra vaḥ evāsaḥ sva yatāsaḥ adhrajan 
SA_GV01_rvh1-10u-3600	RV_1,166.04c bhayante viśvā bhuvanāni harmyā citro vo yāmaḥ prayatāsv ṛṣṭiṣu //	bhayante viśvā bhuvanāni harmyā citraḥ vaḥ yāmaḥ prayatāsu ṛṣṭiṣu 
SA_GV01_rvh1-10u-3601	RV_1,166.05a yat tveṣayāmā nadayanta parvatān divo vā pṛṣṭhaṃ naryā acucyavuḥ /	yat tveṣa yāmāḥ nadayanta parvatān divaḥ vā pṛṣṭham naryāḥ acucyavuḥ 
SA_GV01_rvh1-10u-3602	RV_1,166.05c viśvo vo ajman bhayate vanaspatī rathīyantīva pra jihīta oṣadhiḥ //	viśvaḥ vaḥ ajman bhayate vanaspatiḥ rathīyantī iva pra jihīte oṣadhiḥ 
SA_GV01_rvh1-10u-3603	RV_1,166.06a yūyaṃ na ugrā marutaḥ sucetunāriṣṭagrāmāḥ sumatim pipartana /	yūyam naḥ ugrāḥ marutaḥ sucetunā ariṣṭa grāmāḥ sumatim pipartana 
SA_GV01_rvh1-10u-3604	RV_1,166.06c yatrā vo didyud radati krivirdatī riṇāti paśvaḥ sudhiteva barhaṇā //	yatrā vaḥ didyut radati krivirdatī riṇāti paśvaḥ sudhitā iva barhaṇā 
SA_GV01_rvh1-10u-3605	RV_1,166.07a pra skambhadeṣṇā anavabhrarādhaso 'lātṛṇāso vidatheṣu suṣṭutāḥ /	pra skambha deṣṇāḥ anavabhra rādhasaḥ lātṛṇāsaḥ vidatheṣu suṣṭutāḥ 
SA_GV01_rvh1-10u-3606	RV_1,166.07c arcanty arkam madirasya pītaye vidur vīrasya prathamāni pauṃsyā //	arcanti arkam madirasya pītaye viduḥ vīrasya prathamāni pauṃsyā 
SA_GV01_rvh1-10u-3607	RV_1,166.08a śatabhujibhis tam abhihruter aghāt pūrbhī rakṣatā maruto yam āvata /	śata bhujibhiḥ tam abhihruteḥ aghāt pūrbhiḥ rakṣata marutaḥ yam āvata 
SA_GV01_rvh1-10u-3608	RV_1,166.08c janaṃ yam ugrās tavaso virapśinaḥ pāthanā śaṃsāt tanayasya puṣṭiṣu //	janam yam ugrāḥ tavasaḥ virapśinaḥ pāthana śaṃsāt tanayasya puṣṭiṣu 
SA_GV01_rvh1-10u-3609	RV_1,166.09a viśvāni bhadrā maruto ratheṣu vo mithaspṛdhyeva taviṣāṇy āhitā /	viśvāni bhadrā marutaḥ ratheṣu vaḥ mithaspṛdhyā iva taviṣāṇi āhitā 
SA_GV01_rvh1-10u-3610	RV_1,166.09c aṃseṣv ā vaḥ prapatheṣu khādayo 'kṣo vaś cakrā samayā vi vāvṛte //	aṃseṣu ā vaḥ prapatheṣu khādayaḥ kṣaḥ vaḥ cakrā samayā vi vāvṛte 
SA_GV01_rvh1-10u-3611	RV_1,166.10a bhūrīṇi bhadrā naryeṣu bāhuṣu vakṣassu rukmā rabhasāso añjayaḥ /	bhūrīṇi bhadrā naryeṣu bāhuṣu vakṣassu rukmā rabhasāsaḥ añjayaḥ 
SA_GV01_rvh1-10u-3612	RV_1,166.10c aṃseṣv etāḥ paviṣu kṣurā adhi vayo na pakṣān vy anu śriyo dhire //	aṃseṣu etāḥ paviṣu kṣurāḥ adhi vayaḥ na pakṣān vi anu śriyaḥ 
SA_GV01_rvh1-10u-3613	RV_1,166.11a mahānto mahnā vibhvo vibhūtayo dūredṛśo ye divyā iva stṛbhiḥ /	mahāntaḥ mahnā vibhvaḥ vibhūtayaḥ dūredṛśaḥ ye divyāḥ iva stṛbhiḥ 
SA_GV01_rvh1-10u-3614	RV_1,166.11c mandrāḥ sujihvāḥ svaritāra āsabhiḥ sammiślā indre marutaḥ pariṣṭubhaḥ //	mandrāḥ su jihvāḥ svaritāraḥ āsabhiḥ sammiślāḥ indre marutaḥ pariṣṭubhaḥ 
SA_GV01_rvh1-10u-3615	RV_1,166.12a tad vaḥ sujātā maruto mahitvanaṃ dīrghaṃ vo dātram aditer iva vratam /	tat vaḥ su jātāḥ marutaḥ mahitvanam dīrgham vaḥ dātram aditeḥ iva vratam 
SA_GV01_rvh1-10u-3616	RV_1,166.12c indraś cana tyajasā vi hruṇāti taj janāya yasmai sukṛte arādhvam //	indraḥ cana tyajasā vi hruṇāti tat janāya yasmai su kṛte arādhvam 
SA_GV01_rvh1-10u-3617	RV_1,166.13a tad vo jāmitvam marutaḥ pare yuge purū yac chaṃsam amṛtāsa āvata /	tat vaḥ jāmi tvam marutaḥ pare yuge purū yat śaṃsam amṛtāsaḥ āvata 
SA_GV01_rvh1-10u-3618	RV_1,166.13c ayā dhiyā manave śruṣṭim āvyā sākaṃ naro daṃsanair ā cikitrire //	ayā dhiyā manave śruṣṭim āvyā sākam naraḥ daṃsanaiḥ ā cikitrire 
SA_GV01_rvh1-10u-3619	RV_1,166.14a yena dīrgham marutaḥ śūśavāma yuṣmākena parīṇasā turāsaḥ /	yena dīrgham marutaḥ śūśavāma yuṣmākena parīṇasā turāsaḥ 
SA_GV01_rvh1-10u-3620	RV_1,166.14c ā yat tatanan vṛjane janāsa ebhir yajñebhis tad abhīṣṭim aśyām //	ā yat tatanan vṛjane janāsaḥ ebhiḥ yajñebhiḥ tat abhīṣṭim aśyām 
SA_GV01_rvh1-10u-3621	RV_1,166.15a eṣa va stomo maruta iyaṃ gīr māndāryasya mānyasya kāroḥ /	eṣa vaḥ stomaḥ marutaḥ iyam gīḥ māndāryasya mānyasya kāroḥ 
SA_GV01_rvh1-10u-3622	RV_1,166.15c eṣā yāsīṣṭa tanve vayāṃ vidyāmeṣaṃ vṛjanaṃ jīradānum //	ā iṣā yāsīṣṭa tanve vayām vidyāma iṣam vṛjanam jīra dānum 
SA_GV01_rvh1-10u-3623	RV_1,167.01a sahasraṃ ta indrotayo naḥ sahasram iṣo harivo gūrtatamāḥ /	sahasram te indra ūtayaḥ naḥ sahasram iṣaḥ harivas gūrtatamāḥ 
SA_GV01_rvh1-10u-3624	RV_1,167.01c sahasraṃ rāyo mādayadhyai sahasriṇa upa no yantu vājāḥ //	sahasram rāyaḥ mādayadhyai sahasriṇaḥ upa naḥ yantu vājāḥ 
SA_GV01_rvh1-10u-3625	RV_1,167.02a ā no 'vobhir maruto yāntv acchā jyeṣṭhebhir vā bṛhaddivaiḥ sumāyāḥ /	ā naḥ vobhiḥ marutaḥ yāntu acchā jyeṣṭhebhiḥ vā bṛhaddivaiḥ su māyāḥ 
SA_GV01_rvh1-10u-3626	RV_1,167.02c adha yad eṣāṃ niyutaḥ paramāḥ samudrasya cid dhanayanta pāre //	adha yat eṣām niyutaḥ paramāḥ samudrasya cit dhanayanta pāre 
SA_GV01_rvh1-10u-3627	RV_1,167.03a mimyakṣa yeṣu sudhitā ghṛtācī hiraṇyanirṇig uparā na ṛṣṭiḥ /	mimyakṣa yeṣu sudhitā ghṛtācī hiraṇya nirṇij uparā naḥ ṛṣṭiḥ 
SA_GV01_rvh1-10u-3628	RV_1,167.03c guhā carantī manuṣo na yoṣā sabhāvatī vidathyeva saṃ vāk //	guhā carantī manuṣaḥ na yoṣā sabhāvatī vidathyā iva sam vāc 
SA_GV01_rvh1-10u-3629	RV_1,167.04a parā śubhrā ayāso yavyā sādhāraṇyeva maruto mimikṣuḥ /	parā śubhrāḥ ayāsaḥ yavyā sādhāraṇyā iva marutaḥ mimikṣuḥ 
SA_GV01_rvh1-10u-3630	RV_1,167.04c na rodasī apa nudanta ghorā juṣanta vṛdhaṃ sakhyāya devāḥ //	na rodasī apa nudanta ghorāḥ juṣanta vṛdham sakhyāya devāḥ 
SA_GV01_rvh1-10u-3631	RV_1,167.05a joṣad yad īm asuryā sacadhyai viṣitastukā rodasī nṛmaṇāḥ /	joṣat yat īm asuryā sacadhyai viṣita stukā rodasī nṛmaṇāḥ 
SA_GV01_rvh1-10u-3632	RV_1,167.05c ā sūryeva vidhato rathaṃ gāt tveṣapratīkā nabhaso netyā //	ā sūryā iva vidhataḥ ratham gāt tveṣa pratīkā nabhasaḥ netyā 
SA_GV01_rvh1-10u-3633	RV_1,167.06a āsthāpayanta yuvatiṃ yuvānaḥ śubhe nimiślāṃ vidatheṣu pajrām /	āsthāpayanta yuvatim yuvānaḥ śubhe nimiślām vidatheṣu pajrām 
SA_GV01_rvh1-10u-3634	RV_1,167.06c arko yad vo maruto haviṣmān gāyad gāthaṃ sutasomo duvasyan //	arkaḥ yat vaḥ marutaḥ haviṣmān gāyat gātham suta somaḥ duvasyan 
SA_GV01_rvh1-10u-3635	RV_1,167.07a pra taṃ vivakmi vakmyo ya eṣām marutām mahimā satyo asti /	pra tam vivakmi vakmyaḥ yaḥ eṣām marutām mahimā satyaḥ asti 
SA_GV01_rvh1-10u-3636	RV_1,167.07c sacā yad īṃ vṛṣamaṇā ahaṃyu sthirā cij janīr vahate subhāgāḥ //	sacā yat īm vṛṣamaṇāḥ ahaṃyu sthirā cit janīḥ vahate subhāgāḥ 
SA_GV01_rvh1-10u-3637	RV_1,167.08a pānti mitrāvaruṇāv avadyāc cayata īm aryamo apraśastān /	pānti mitrāvaruṇau avadyāt cayataḥ īm aryamā u apraśastān 
SA_GV01_rvh1-10u-3638	RV_1,167.08c uta cyavante acyutā dhruvāṇi vāvṛdha īm maruto dātivāraḥ //	uta cyavante acyutā dhruvāṇi vāvṛdhe īm marutaḥ dāti vāraḥ 
SA_GV01_rvh1-10u-3639	RV_1,167.09a nahī nu vo maruto anty asme ārāttāc cic chavaso antam āpuḥ /	nahi nu vaḥ marutaḥ anti asme ārāttāt cit śavasaḥ antam āpuḥ 
SA_GV01_rvh1-10u-3640	RV_1,167.09c te dhṛṣṇunā śavasā śūśuvāṃso 'rṇo na dveṣo dhṛṣatā pari ṣṭhuḥ //	te dhṛṣṇunā śavasā śūśuvāṃsaḥ rṇaḥ na dveṣaḥ dhṛṣatā pari sthuḥ 
SA_GV01_rvh1-10u-3641	RV_1,167.10a vayam adyendrasya preṣṭhā vayaṃ śvo vocemahi samarye /	vayam adyā indrasya preṣṭhāḥ vayam śvas vocemahi samarye 
SA_GV01_rvh1-10u-3642	RV_1,167.10c vayam purā mahi ca no anu dyūn tan na ṛbhukṣā narām anu ṣyāt //	vayam purā mahi ca naḥ anu dyūn tat naḥ ṛbhukṣāḥ narām anu syāt 
SA_GV01_rvh1-10u-3643	RV_1,167.11a eṣa va stomo maruta iyaṃ gīr māndāryasya mānyasya kāroḥ /	eṣa vaḥ stomaḥ marutaḥ iyam gīḥ māndāryasya mānyasya kāroḥ 
SA_GV01_rvh1-10u-3644	RV_1,167.11c eṣā yāsīṣṭa tanve vayāṃ vidyāmeṣaṃ vṛjanaṃ jīradānum //	ā iṣā yāsīṣṭa tanve vayām vidyāma iṣam vṛjanam jīra dānum 
SA_GV01_rvh1-10u-3645	RV_1,168.01a yajñā-yajñā vaḥ samanā tuturvaṇir dhiyaṃ-dhiyaṃ vo devayā u dadhidhve /	yajñāyajñāḥ vaḥ samanā tuturvaṇiḥ dhiyam dhiyam vaḥ deva yāḥ u dadhidhve 
SA_GV01_rvh1-10u-3646	RV_1,168.01c ā vo 'rvācaḥ suvitāya rodasyor mahe vavṛtyām avase suvṛktibhiḥ //	ā vaḥ rvācaḥ suvitāya rodasyoḥ mahe vavṛtyām avase suvṛktibhiḥ 
SA_GV01_rvh1-10u-3647	RV_1,168.02a vavrāso na ye svajāḥ svatavasa iṣaṃ svar abhijāyanta dhūtayaḥ /	vavrāsaḥ na ye sva jāḥ svatavasaḥ iṣam svar abhijāyanta dhūtayaḥ 
SA_GV01_rvh1-10u-3648	RV_1,168.02c sahasriyāso apāṃ normaya āsā gāvo vandyāso nokṣaṇaḥ //	sahasriyāsaḥ apām na ūrmayaḥ āsā gāvaḥ vandyāsaḥ na ukṣaṇaḥ 
SA_GV01_rvh1-10u-3649	RV_1,168.03a somāso na ye sutās tṛptāṃśavo hṛtsu pītāso duvaso nāsate /	somāsaḥ na ye sutāḥ tṛpta aṃśavaḥ hṛtsu pītāsaḥ duvasaḥ na āsate 
SA_GV01_rvh1-10u-3650	RV_1,168.03c aiṣām aṃseṣu rambhiṇīva rārabhe hasteṣu khādiś ca kṛtiś ca saṃ dadhe //	ā eṣām aṃseṣu rambhiṇī iva rārabhe hasteṣu khādiḥ ca kṛtiḥ ca sam dadhe 
SA_GV01_rvh1-10u-3651	RV_1,168.04a ava svayuktā diva ā vṛthā yayur amartyāḥ kaśayā codata tmanā /	ava sva yuktāḥ divaḥ ā vṛthā yayuḥ amartyāḥ kaśayā codata tmanā 
SA_GV01_rvh1-10u-3652	RV_1,168.04c areṇavas tuvijātā acucyavur dṛḷhāni cin maruto bhrājadṛṣṭayaḥ //	areṇavaḥ tuvi jātāḥ acucyavuḥ dṛḷhāni cit marutaḥ bhrājat ṛṣṭayaḥ 
SA_GV01_rvh1-10u-3653	RV_1,168.05a ko vo 'ntar maruta ṛṣṭividyuto rejati tmanā hanveva jihvayā /	kaḥ vaḥ ntar marutaḥ ṛṣṭi vidyutaḥ rejati tmanā hanvā iva jihvayā 
SA_GV01_rvh1-10u-3654	RV_1,168.05c dhanvacyuta iṣāṃ na yāmani purupraiṣā ahanyo naitaśaḥ //	dhanva cyutaḥ iṣām na yāmani puru praiṣāḥ ahanyaḥ na etaśaḥ 
SA_GV01_rvh1-10u-3655	RV_1,168.06a kva svid asya rajaso mahas paraṃ kvāvaram maruto yasminn āyaya /	kva svid asya rajasaḥ mahaḥ param kva avaram marutaḥ yasmin āyaya 
SA_GV01_rvh1-10u-3656	RV_1,168.06c yac cyāvayatha vithureva saṃhitaṃ vy adriṇā patatha tveṣam arṇavam //	yat cyāvayatha vithurā iva saṃhitam vi adriṇā patatha tveṣam arṇavam 
SA_GV01_rvh1-10u-3657	RV_1,168.07a sātir na vo 'mavatī svarvatī tveṣā vipākā marutaḥ pipiṣvatī /	sātiḥ na vaḥ mavatī svarvatī tveṣā vipākā marutaḥ pipiṣvatī 
SA_GV01_rvh1-10u-3658	RV_1,168.07c bhadrā vo rātiḥ pṛṇato na dakṣiṇā pṛthujrayī asuryeva jañjatī //	bhadrā vaḥ rātiḥ pṛṇataḥ na dakṣiṇā pṛthujrayī asuryā iva jañjatī 
SA_GV01_rvh1-10u-3659	RV_1,168.08a prati ṣṭobhanti sindhavaḥ pavibhyo yad abhriyāṃ vācam udīrayanti /	prati stobhanti sindhavaḥ pavibhyaḥ yat abhriyām vācam udīrayanti 
SA_GV01_rvh1-10u-3660	RV_1,168.08c ava smayanta vidyutaḥ pṛthivyāṃ yadī ghṛtam marutaḥ pruṣṇuvanti //	ava smayanta vidyutaḥ pṛthivyām yadī ghṛtam marutaḥ pruṣṇuvanti 
SA_GV01_rvh1-10u-3661	RV_1,168.09a asūta pṛśnir mahate raṇāya tveṣam ayāsām marutām anīkam /	asūta pṛśniḥ mahate raṇāya tveṣam ayāsām marutām anīkam 
SA_GV01_rvh1-10u-3662	RV_1,168.09c te sapsarāso 'janayantābhvam ād it svadhām iṣirām pary apaśyan //	te sapsarāsaḥ janayanta abhvam āt id svadhām iṣirām pari apaśyan 
SA_GV01_rvh1-10u-3663	RV_1,168.10a eṣa va stomo maruta iyaṃ gīr māndāryasya mānyasya kāroḥ /	eṣa vaḥ stomaḥ marutaḥ iyam gīḥ māndāryasya mānyasya kāroḥ 
SA_GV01_rvh1-10u-3664	RV_1,168.10c eṣā yāsīṣṭa tanve vayāṃ vidyāmeṣaṃ vṛjanaṃ jīradānum //	ā iṣā yāsīṣṭa tanve vayām vidyāma iṣam vṛjanam jīra dānum 
SA_GV01_rvh1-10u-3665	RV_1,169.01a mahaś cit tvam indra yata etān mahaś cid asi tyajaso varūtā /	mahaḥ cit tvam indra yataḥ etān mahaḥ cit asi tyajasaḥ varūtā 
SA_GV01_rvh1-10u-3666	RV_1,169.01c sa no vedho marutāṃ cikitvān sumnā vanuṣva tava hi preṣṭhā //	sa naḥ vedhaḥ marutām cikitvān sumnā vanuṣva tava hi preṣṭhā 
SA_GV01_rvh1-10u-3667	RV_1,169.02a ayujran ta indra viśvakṛṣṭīr vidānāso niṣṣidho martyatrā /	ayujran te indra viśvakṛṣṭīḥ vidānāsaḥ niṣṣidhaḥ martyatrā 
SA_GV01_rvh1-10u-3668	RV_1,169.02c marutām pṛtsutir hāsamānā svarmīḷhasya pradhanasya sātau //	marutām pṛtsutiḥ hāsamānā svarmīḍhasya pradhanasya sātau 
SA_GV01_rvh1-10u-3669	RV_1,169.03a amyak sā ta indra ṛṣṭir asme sanemy abhvam maruto junanti /	amyak sā te indra ṛṣṭiḥ asme sanemi abhvam marutaḥ junanti 
SA_GV01_rvh1-10u-3670	RV_1,169.03c agniś cid dhi ṣmātase śuśukvān āpo na dvīpaṃ dadhati prayāṃsi //	agniḥ cit hi smātase śuśukvān āpaḥ na dvīpam dadhati prayāṃsi 
SA_GV01_rvh1-10u-3671	RV_1,169.04a tvaṃ tū na indra taṃ rayiṃ dā ojiṣṭhayā dakṣiṇayeva rātim /	tvam tu naḥ indra tam rayim dāḥ ojiṣṭhayā dakṣiṇayā iva rātim 
SA_GV01_rvh1-10u-3672	RV_1,169.04c stutaś ca yās te cakananta vāyo stanaṃ na madhvaḥ pīpayanta vājaiḥ //	stutaḥ ca yāḥ te vāyoḥ stanam na madhvaḥ pīpayanta vājaiḥ 
SA_GV01_rvh1-10u-3673	RV_1,169.05a tve rāya indra tośatamāḥ praṇetāraḥ kasya cid ṛtāyoḥ /	tve rāyaḥ indra tośatamāḥ praṇetāraḥ kasya cit ṛtāyoḥ 
SA_GV01_rvh1-10u-3674	RV_1,169.05c te ṣu ṇo maruto mṛḷayantu ye smā purā gātūyantīva devāḥ //	te su naḥ marutaḥ mṛḍayantu ye smā purā gātūyanti iva devāḥ 
SA_GV01_rvh1-10u-3675	RV_1,169.06a prati pra yāhīndra mīḷhuṣo nṝn mahaḥ pārthive sadane yatasva /	prati pra yāhi indra mīḍhuṣaḥ nṝn mahaḥ pārthive sadane yatasva 
SA_GV01_rvh1-10u-3676	RV_1,169.06c adha yad eṣām pṛthubudhnāsa etās tīrthe nāryaḥ pauṃsyāni tasthuḥ //	adha yat eṣām pṛthu budhnāsaḥ etāḥ tīrthe na aryaḥ pauṃsyāni tasthuḥ 
SA_GV01_rvh1-10u-3677	RV_1,169.07a prati ghorāṇām etānām ayāsām marutāṃ śṛṇva āyatām upabdiḥ /	prati ghorāṇām etānām ayāsām marutām śṛṇve āyatām upabdiḥ 
SA_GV01_rvh1-10u-3678	RV_1,169.07c ye martyam pṛtanāyantam ūmair ṛṇāvānaṃ na patayanta sargaiḥ //	ye martyam pṛtanāyantam ūmaiḥ ṛṇāvānam na patayanta sargaiḥ 
SA_GV01_rvh1-10u-3679	RV_1,169.08a tvam mānebhya indra viśvajanyā radā marudbhiḥ śurudho goagrāḥ /	tvam mānebhyaḥ indra viśvajanyāḥ rada marudbhiḥ śurudhaḥ go agrāḥ 
SA_GV01_rvh1-10u-3680	RV_1,169.08c stavānebhi stavase deva devair vidyāmeṣaṃ vṛjanaṃ jīradānum //	stavānebhiḥ stavase deva devaiḥ vidyāma iṣam vṛjanam jīra dānum 
SA_GV01_rvh1-10u-3681	RV_1,170.01a na nūnam asti no śvaḥ kas tad veda yad adbhutam /	na nūnam asti no śvas kaḥ tat veda yat adbhutam 
SA_GV01_rvh1-10u-3682	RV_1,170.01c anyasya cittam abhi saṃcareṇyam utādhītaṃ vi naśyati //	anyasya cittam abhi saṃcareṇyam uta adhītam vi naśyati 
SA_GV01_rvh1-10u-3683	RV_1,170.02a kiṃ na indra jighāṃsasi bhrātaro marutas tava /	kim naḥ indra jighāṃsasi bhrātaraḥ marutaḥ tava 
SA_GV01_rvh1-10u-3684	RV_1,170.02c tebhiḥ kalpasva sādhuyā mā naḥ samaraṇe vadhīḥ //	tebhiḥ kalpasva sādhuyā mā naḥ samaraṇe vadhīḥ 
SA_GV01_rvh1-10u-3685	RV_1,170.03a kiṃ no bhrātar agastya sakhā sann ati manyase /	kim naḥ bhrātar agastya sakhā san ati manyase 
SA_GV01_rvh1-10u-3686	RV_1,170.03c vidmā hi te yathā mano 'smabhyam in na ditsasi //	vidma hi te yathā manaḥ smabhyam id na ditsasi 
SA_GV01_rvh1-10u-3687	RV_1,170.04a araṃ kṛṇvantu vediṃ sam agnim indhatām puraḥ /	aram kṛṇvantu vedim sam agnim indhatām puras 
SA_GV01_rvh1-10u-3688	RV_1,170.04c tatrāmṛtasya cetanaṃ yajñaṃ te tanavāvahai //	tatra amṛtasya cetanam yajñam te tanavāvahai 
SA_GV01_rvh1-10u-3689	RV_1,170.05a tvam īśiṣe vasupate vasūnāṃ tvam mitrāṇām mitrapate dheṣṭhaḥ /	tvam īśiṣe vasu pate vasūnām tvam mitrāṇām mitra pate dheṣṭhaḥ 
SA_GV01_rvh1-10u-3690	RV_1,170.05c indra tvam marudbhiḥ saṃ vadasvādha prāśāna ṛtuthā havīṃṣi //	indra tvam marudbhiḥ sam vadasva adha prāśānaḥ ṛtuthā havīṃṣi 
SA_GV01_rvh1-10u-3691	RV_1,171.01a prati va enā namasāham emi sūktena bhikṣe sumatiṃ turāṇām /	prati vaḥ enā namasā aham emi sūktena bhikṣe sumatim turāṇām 
SA_GV01_rvh1-10u-3692	RV_1,171.01c rarāṇatā maruto vedyābhir ni heḷo dhatta vi mucadhvam aśvān //	rarāṇatā marutaḥ vedyābhiḥ ni heḍaḥ dhatta vi mucadhvam aśvān 
SA_GV01_rvh1-10u-3693	RV_1,171.02a eṣa va stomo maruto namasvān hṛdā taṣṭo manasā dhāyi devāḥ /	eṣa vaḥ stomaḥ marutaḥ namasvān hṛdā taṣṭaḥ manasā dhāyi devāḥ 
SA_GV01_rvh1-10u-3694	RV_1,171.02c upem ā yāta manasā juṣāṇā yūyaṃ hi ṣṭhā namasa id vṛdhāsaḥ //	upa īm ā yāta manasā juṣāṇāḥ yūyam hi stha namasaḥ id vṛdhāsaḥ 
SA_GV01_rvh1-10u-3695	RV_1,171.03a stutāso no maruto mṛḷayantūta stuto maghavā śambhaviṣṭhaḥ /	stutāsaḥ naḥ marutaḥ mṛḍayantu uta stutaḥ maghavā śambhaviṣṭhaḥ 
SA_GV01_rvh1-10u-3696	RV_1,171.03c ūrdhvā naḥ santu komyā vanāny ahāni viśvā maruto jigīṣā //	ūrdhvā naḥ santu komyā vanāni ahāni viśvā marutaḥ jigīṣā 
SA_GV01_rvh1-10u-3697	RV_1,171.04a asmād ahaṃ taviṣād īṣamāṇa indrād bhiyā maruto rejamānaḥ /	asmāt aham taviṣāt īṣamāṇaḥ indrāt bhiyā marutaḥ rejamānaḥ 
SA_GV01_rvh1-10u-3698	RV_1,171.04c yuṣmabhyaṃ havyā niśitāny āsan tāny āre cakṛmā mṛḷatā naḥ //	yuṣmabhyam havyā niśitāni āsan tāni āre cakṛma mṛḍata naḥ 
SA_GV01_rvh1-10u-3699	RV_1,171.05a yena mānāsaś citayanta usrā vyuṣṭiṣu śavasā śaśvatīnām /	yena mānāsaḥ citayante usrāḥ vyuṣṭiṣu śavasā śaśvatīnām 
SA_GV01_rvh1-10u-3700	RV_1,171.05c sa no marudbhir vṛṣabha śravo dhā ugra ugrebhi sthaviraḥ sahodāḥ //	sa naḥ marudbhiḥ vṛṣabha śravaḥ dhāḥ ugraḥ ugrebhiḥ sthaviraḥ sahaḥ dāḥ 
SA_GV01_rvh1-10u-3701	RV_1,171.06a tvam pāhīndra sahīyaso nṝn bhavā marudbhir avayātaheḷāḥ /	tvam pāhi indra sahīyasaḥ nṝn bhava marudbhiḥ avayāta heḍāḥ 
SA_GV01_rvh1-10u-3702	RV_1,171.06c supraketebhiḥ sāsahir dadhāno vidyāmeṣaṃ vṛjanaṃ jīradānum //	su praketebhiḥ sāsahiḥ dadhānaḥ vidyāma iṣam vṛjanam jīra dānum 
SA_GV01_rvh1-10u-3703	RV_1,172.01a citro vo 'stu yāmaś citra ūtī sudānavaḥ /	citraḥ vaḥ stu yāmaḥ citraḥ ūtī sudānavaḥ 
SA_GV01_rvh1-10u-3704	RV_1,172.01c maruto ahibhānavaḥ //	marutaḥ ahi bhānavaḥ 
SA_GV01_rvh1-10u-3705	RV_1,172.02a āre sā vaḥ sudānavo maruta ṛñjatī śaruḥ /	āre sā vaḥ sudānavaḥ marutaḥ ṛñjatī śaruḥ 
SA_GV01_rvh1-10u-3706	RV_1,172.02c āre aśmā yam asyatha //	āre aśmā yam asyatha 
SA_GV01_rvh1-10u-3707	RV_1,172.03a tṛṇaskandasya nu viśaḥ pari vṛṅkta sudānavaḥ /	tṛṇaskandasya nu viśaḥ pari vṛṅkta sudānavaḥ 
SA_GV01_rvh1-10u-3708	RV_1,172.03c ūrdhvān naḥ karta jīvase //	ūrdhvān naḥ karta jīvase 
SA_GV01_rvh1-10u-3709	RV_1,173.01a gāyat sāma nabhanyaṃ yathā ver arcāma tad vāvṛdhānaṃ svarvat /	gāyat sāma nabhanyam yathā veḥ arcāma tat vāvṛdhānam svarvat 
SA_GV01_rvh1-10u-3710	RV_1,173.01c gāvo dhenavo barhiṣy adabdhā ā yat sadmānaṃ divyaṃ vivāsān //	gāvaḥ dhenavaḥ barhiṣi adabdhāḥ ā yat sadmānam divyam vivāsān 
SA_GV01_rvh1-10u-3711	RV_1,173.02a arcad vṛṣā vṛṣabhiḥ sveduhavyair mṛgo nāśno ati yaj juguryāt /	arcat vṛṣā vṛṣabhiḥ sveduhavyaiḥ mṛgaḥ na aśnaḥ ati yat juguryāt 
SA_GV01_rvh1-10u-3712	RV_1,173.02c pra mandayur manāṃ gūrta hotā bharate maryo mithunā yajatraḥ //	pra mandayuḥ manām gūrta hotā bharate maryaḥ mithunā yajatraḥ 
SA_GV01_rvh1-10u-3713	RV_1,173.03a nakṣad dhotā pari sadma mitā yan bharad garbham ā śaradaḥ pṛthivyāḥ /	nakṣat hotā pari sadma mitā yan bharat garbham ā śaradaḥ pṛthivyāḥ 
SA_GV01_rvh1-10u-3714	RV_1,173.03c krandad aśvo nayamāno ruvad gaur antar dūto na rodasī carad vāk //	krandat aśvaḥ nayamānaḥ ruvat gauḥ antar dūtaḥ na rodasī carat vāc 
SA_GV01_rvh1-10u-3715	RV_1,173.04a tā karmāṣatarāsmai pra cyautnāni devayanto bharante /	tā karma aṣatarā asmai pra cyautnāni devayantaḥ bharante 
SA_GV01_rvh1-10u-3716	RV_1,173.04c jujoṣad indro dasmavarcā nāsatyeva sugmyo ratheṣṭhāḥ //	jujoṣat indraḥ dasma varcāḥ nāsatyā iva sugmyaḥ ratheṣṭhāḥ 
SA_GV01_rvh1-10u-3717	RV_1,173.05a tam u ṣṭuhīndraṃ yo ha satvā yaḥ śūro maghavā yo ratheṣṭhāḥ /	tam u stuhi indram yaḥ ha satvā yaḥ śūraḥ maghavā yaḥ ratheṣṭhāḥ 
SA_GV01_rvh1-10u-3718	RV_1,173.05c pratīcaś cid yodhīyān vṛṣaṇvān vavavruṣaś cit tamaso vihantā //	pratīcaḥ cit yodhīyān vṛṣaṇvān vavavruṣaḥ cit tamasaḥ vihantā 
SA_GV01_rvh1-10u-3719	RV_1,173.06a pra yad itthā mahinā nṛbhyo asty araṃ rodasī kakṣye nāsmai /	pra yat itthā mahinā nṛbhyaḥ asti aram rodasī kakṣye na asmai 
SA_GV01_rvh1-10u-3720	RV_1,173.06c saṃ vivya indro vṛjanaṃ na bhūmā bharti svadhāvāṃ opaśam iva dyām //	sam vivye indraḥ vṛjanam na bhūmā bharti svadhāvān opaśam iva dyām 
SA_GV01_rvh1-10u-3721	RV_1,173.07a samatsu tvā śūra satām urāṇam prapathintamam paritaṃsayadhyai /	samatsu tvā śūra satām urāṇam prapathintamam paritaṃsayadhyai 
SA_GV01_rvh1-10u-3722	RV_1,173.07c sajoṣasa indram made kṣoṇīḥ sūriṃ cid ye anumadanti vājaiḥ //	sajoṣasaḥ indram made kṣoṇīḥ sūrim cit ye anumadanti vājaiḥ 
SA_GV01_rvh1-10u-3723	RV_1,173.08a evā hi te śaṃ savanā samudra āpo yat ta āsu madanti devīḥ /	eva hi te śam savanā samudre āpaḥ yat te āsu madanti devīḥ 
SA_GV01_rvh1-10u-3724	RV_1,173.08c viśvā te anu joṣyā bhūd gauḥ sūrīṃś cid yadi dhiṣā veṣi janān //	viśvā te anu joṣyā bhūt gauḥ sūrīn cit yadi dhiṣā veṣi janān 
SA_GV01_rvh1-10u-3725	RV_1,173.09a asāma yathā suṣakhāya ena svabhiṣṭayo narāṃ na śaṃsaiḥ /	asāma yathā su sakhāyaḥ ena su abhiṣṭayaḥ narām na śaṃsaiḥ 
SA_GV01_rvh1-10u-3726	RV_1,173.09c asad yathā na indro vandaneṣṭhās turo na karma nayamāna ukthā //	asat yathā naḥ indraḥ vandaneṣṭhāḥ turaḥ na karma nayamānaḥ ukthā 
SA_GV01_rvh1-10u-3727	RV_1,173.10a viṣpardhaso narāṃ na śaṃsair asmākāsad indro vajrahastaḥ /	viṣpardhasaḥ narām na śaṃsaiḥ asmāka asat indraḥ vajra hastaḥ 
SA_GV01_rvh1-10u-3728	RV_1,173.10c mitrāyuvo na pūrpatiṃ suśiṣṭau madhyāyuva upa śikṣanti yajñaiḥ //	mitrāyuvaḥ na pūrpatim su śiṣṭau madhyāyuvaḥ upa śikṣanti yajñaiḥ 
SA_GV01_rvh1-10u-3729	RV_1,173.11a yajño hi ṣmendraṃ kaś cid ṛndhañ juhurāṇaś cin manasā pariyan /	yajñaḥ hi sma indram kaḥ cit ṛndham juhurāṇaḥ cit manasā pariyan 
SA_GV01_rvh1-10u-3730	RV_1,173.11c tīrthe nācchā tātṛṣāṇam oko dīrgho na sidhram ā kṛṇoty adhvā //	tīrthe na acchā tātṛṣāṇam okaḥ dīrghaḥ na sidhram ā kṛṇoti adhvā 
SA_GV01_rvh1-10u-3731	RV_1,173.12a mo ṣū ṇa indrātra pṛtsu devair asti hi ṣmā te śuṣminn avayāḥ /	mā u su naḥ indra atra pṛtsu devaiḥ asti hi sma te śuṣmin avayāḥ 
SA_GV01_rvh1-10u-3732	RV_1,173.12c mahaś cid yasya mīḷhuṣo yavyā haviṣmato maruto vandate gīḥ //	mahaḥ cit yasya mīḍhuṣaḥ yavyā haviṣmataḥ marutaḥ vandate gīḥ 
SA_GV01_rvh1-10u-3733	RV_1,173.13a eṣa stoma indra tubhyam asme etena gātuṃ harivo vido naḥ /	eṣa stomaḥ indra tubhyam asme etena gātum harivas vidaḥ naḥ 
SA_GV01_rvh1-10u-3734	RV_1,173.13c ā no vavṛtyāḥ suvitāya deva vidyāmeṣaṃ vṛjanaṃ jīradānum //	ā naḥ vavṛtyāḥ suvitāya deva vidyāma iṣam vṛjanam jīra dānum 
SA_GV01_rvh1-10u-3735	RV_1,174.01a tvaṃ rājendra ye ca devā rakṣā nṝn pāhy asura tvam asmān /	tvam rājā indra ye ca devāḥ rakṣa nṝn pāhi asura tvam asmān 
SA_GV01_rvh1-10u-3736	RV_1,174.01c tvaṃ satpatir maghavā nas tarutras tvaṃ satyo vasavānaḥ sahodāḥ //	tvam satpatiḥ maghavā naḥ tarutraḥ tvam satyaḥ vasavānaḥ sahaḥ dāḥ 
SA_GV01_rvh1-10u-3737	RV_1,174.02a dano viśa indra mṛdhravācaḥ sapta yat puraḥ śarma śāradīr dart /	danaḥ viśaḥ indra mṛdhravācaḥ sapta yat puraḥ śarma śāradīḥ dart 
SA_GV01_rvh1-10u-3738	RV_1,174.02c ṛṇor apo anavadyārṇā yūne vṛtram purukutsāya randhīḥ //	ṛṇoḥ apaḥ anavadya arṇāḥ yūne vṛtram purukutsāya randhīḥ 
SA_GV01_rvh1-10u-3739	RV_1,174.03a ajā vṛta indra śūrapatnīr dyāṃ ca yebhiḥ puruhūta nūnam /	aja vṛtaḥ indra śūra patnīḥ dyām ca yebhiḥ puruhūta nūnam 
SA_GV01_rvh1-10u-3740	RV_1,174.03c rakṣo agnim aśuṣaṃ tūrvayāṇaṃ siṃho na dame apāṃsi vastoḥ //	rakṣaḥ agnim aśuṣam tūrvayāṇam siṃhaḥ na dame apāṃsi vastoḥ 
SA_GV01_rvh1-10u-3741	RV_1,174.04a śeṣan nu ta indra sasmin yonau praśastaye pavīravasya mahnā /	śeṣan nu te indra sasmin yonau praśastaye pavīravasya mahnā 
SA_GV01_rvh1-10u-3742	RV_1,174.04c sṛjad arṇāṃsy ava yad yudhā gās tiṣṭhad dharī dhṛṣatā mṛṣṭa vājān //	sṛjat arṇāṃsi ava yat yudhā gāḥ tiṣṭhat harī dhṛṣatā mṛṣṭa vājān 
SA_GV01_rvh1-10u-3743	RV_1,174.05a vaha kutsam indra yasmiñ cākan syūmanyū ṛjrā vātasyāśvā /	vaha kutsam indra yasmin cākan syūmanyū ṛjrā vātasya aśvā 
SA_GV01_rvh1-10u-3744	RV_1,174.05c pra sūraś cakraṃ vṛhatād abhīke 'bhi spṛdho yāsiṣad vajrabāhuḥ //	pra sūraḥ cakram vṛhatāt abhīke bhi spṛdhaḥ yāsiṣat vajra bāhuḥ 
SA_GV01_rvh1-10u-3745	RV_1,174.06a jaghanvāṃ indra mitrerūñ codapravṛddho harivo adāśūn /	jaghanvān indra mitrerūm coda pravṛddhaḥ harivas a dāśūn 
SA_GV01_rvh1-10u-3746	RV_1,174.06c pra ye paśyann aryamaṇaṃ sacāyos tvayā śūrtā vahamānā apatyam //	pra ye paśyan aryamaṇam sacā āyoḥ tvayā śūrtāḥ vahamānāḥ apatyam 
SA_GV01_rvh1-10u-3747	RV_1,174.07a rapat kavir indrārkasātau kṣāṃ dāsāyopabarhaṇīṃ kaḥ /	rapat kaviḥ indra arka sātau kṣām dāsāya upabarhaṇīm kaḥ 
SA_GV01_rvh1-10u-3748	RV_1,174.07c karat tisro maghavā dānucitrā ni duryoṇe kuyavācam mṛdhi śret //	karat tisraḥ maghavā dānu citrāḥ ni duryoṇe kuyavācam mṛdhi śret 
SA_GV01_rvh1-10u-3749	RV_1,174.08a sanā tā ta indra navyā āguḥ saho nabho 'viraṇāya pūrvīḥ /	sanā tā te indra navyā āguḥ sahaḥ nabhaḥ viraṇāya pūrvīḥ 
SA_GV01_rvh1-10u-3750	RV_1,174.08c bhinat puro na bhido adevīr nanamo vadhar adevasya pīyoḥ //	bhinat puraḥ na bhidaḥ adevīḥ nanamaḥ vadhar adevasya pīyoḥ 
SA_GV01_rvh1-10u-3751	RV_1,174.09a tvaṃ dhunir indra dhunimatīr ṛṇor apaḥ sīrā na sravantīḥ /	tvam dhuniḥ indra dhunimatīḥ ṛṇoḥ apaḥ sīrāḥ na sravantīḥ 
SA_GV01_rvh1-10u-3752	RV_1,174.09c pra yat samudram ati śūra parṣi pārayā turvaśaṃ yaduṃ svasti //	pra yat samudram ati śūra parṣi pāraya turvaśam yadum svasti 
SA_GV01_rvh1-10u-3753	RV_1,174.10a tvam asmākam indra viśvadha syā avṛkatamo narāṃ nṛpātā /	tvam asmākam indra viśvadha syāḥ avṛkatamaḥ narām nṛ pātā 
SA_GV01_rvh1-10u-3754	RV_1,174.10c sa no viśvāsāṃ spṛdhāṃ sahodā vidyāmeṣaṃ vṛjanaṃ jīradānum //	sa naḥ viśvāsām spṛdhām sahaḥ dāḥ vidyāma iṣam vṛjanam jīra dānum 
SA_GV01_rvh1-10u-3755	RV_1,175.01a matsy apāyi te mahaḥ pātrasyeva harivo matsaro madaḥ /	matsi apāyi te mahaḥ pātrasya iva harivas matsaraḥ madaḥ 
SA_GV01_rvh1-10u-3756	RV_1,175.01c vṛṣā te vṛṣṇa indur vājī sahasrasātamaḥ //	vṛṣā te vṛṣṇaḥ induḥ vājī sahasra sātamaḥ 
SA_GV01_rvh1-10u-3757	RV_1,175.02a ā nas te gantu matsaro vṛṣā mado vareṇyaḥ /	ā naḥ te gantu matsaraḥ vṛṣā madaḥ vareṇyaḥ 
SA_GV01_rvh1-10u-3758	RV_1,175.02c sahāvāṃ indra sānasiḥ pṛtanāṣāḷ amartyaḥ //	sahāvān indra sānasiḥ pṛtanāṣāh amartyaḥ 
SA_GV01_rvh1-10u-3759	RV_1,175.03a tvaṃ hi śūraḥ sanitā codayo manuṣo ratham /	tvam hi śūraḥ sanitā codayaḥ manuṣaḥ ratham 
SA_GV01_rvh1-10u-3760	RV_1,175.03c sahāvān dasyum avratam oṣaḥ pātraṃ na śociṣā //	sahāvān dasyum avratam oṣaḥ pātram na śociṣā 
SA_GV01_rvh1-10u-3761	RV_1,175.04a muṣāya sūryaṃ kave cakram īśāna ojasā /	muṣāya sūryam kave cakram īśānaḥ ojasā 
SA_GV01_rvh1-10u-3762	RV_1,175.04c vaha śuṣṇāya vadhaṃ kutsaṃ vātasyāśvaiḥ //	vaha śuṣṇāya vadham kutsam vātasya aśvaiḥ 
SA_GV01_rvh1-10u-3763	RV_1,175.05a śuṣmintamo hi te mado dyumnintama uta kratuḥ /	śuṣmintamaḥ hi te madaḥ dyumnintamaḥ uta kratuḥ 
SA_GV01_rvh1-10u-3764	RV_1,175.05c vṛtraghnā varivovidā maṃsīṣṭhā aśvasātamaḥ //	vṛtra ghnā varivaḥ vidā maṃsīṣṭhāḥ aśva sātamaḥ 
SA_GV01_rvh1-10u-3765	RV_1,175.06a yathā pūrvebhyo jaritṛbhya indra maya ivāpo na tṛṣyate babhūtha /	yathā pūrvebhyaḥ jaritṛbhyaḥ indra mayaḥ iva apaḥ na tṛṣyate babhūtha 
SA_GV01_rvh1-10u-3766	RV_1,175.06c tām anu tvā nividaṃ johavīmi vidyāmeṣaṃ vṛjanaṃ jīradānum //	tām anu tvā nividam johavīmi vidyāma iṣam vṛjanam jīra dānum 
SA_GV01_rvh1-10u-3767	RV_1,176.01a matsi no vasyaiṣṭaya indram indo vṛṣā viśa /	matsi naḥ vasyaiṣṭaye indram indo vṛṣā viśa 
SA_GV01_rvh1-10u-3768	RV_1,176.01c ṛghāyamāṇa invasi śatrum anti na vindasi //	ṛghāyamāṇaḥ invasi śatrum anti na vindasi 
SA_GV01_rvh1-10u-3769	RV_1,176.02a tasminn ā veśayā giro ya ekaś carṣaṇīnām /	tasmin ā veśaya giraḥ yaḥ ekaḥ carṣaṇīnām 
SA_GV01_rvh1-10u-3770	RV_1,176.02c anu svadhā yam upyate yavaṃ na carkṛṣad vṛṣā //	anu svadhā yam upyate yavam na carkṛṣat vṛṣā 
SA_GV01_rvh1-10u-3771	RV_1,176.03a yasya viśvāni hastayoḥ pañca kṣitīnāṃ vasu /	yasya viśvāni hastayoḥ pañca kṣitīnām vasu 
SA_GV01_rvh1-10u-3772	RV_1,176.03c spāśayasva yo asmadhrug divyevāśanir jahi //	spāśayasva yaḥ asmadhruk divyā iva aśaniḥ jahi 
SA_GV01_rvh1-10u-3773	RV_1,176.04a asunvantaṃ samaṃ jahi dūṇāśaṃ yo na te mayaḥ /	a sunvantam samam jahi dūṇāśam yaḥ na te mayaḥ 
SA_GV01_rvh1-10u-3774	RV_1,176.04c asmabhyam asya vedanaṃ daddhi sūriś cid ohate //	asmabhyam asya vedanam daddhi sūriḥ cit ohate 
SA_GV01_rvh1-10u-3775	RV_1,176.05a āvo yasya dvibarhaso 'rkeṣu sānuṣag asat /	āvaḥ yasya dvibarhasaḥ rkeṣu sānuṣak asat 
SA_GV01_rvh1-10u-3776	RV_1,176.05c ājāv indrasyendo prāvo vājeṣu vājinam //	ājau indrasya indo prāvaḥ vājeṣu vājinam 
SA_GV01_rvh1-10u-3777	RV_1,176.06a yathā pūrvebhyo jaritṛbhya indra maya ivāpo na tṛṣyate babhūtha /	yathā pūrvebhyaḥ jaritṛbhyaḥ indra mayaḥ iva apaḥ na tṛṣyate babhūtha 
SA_GV01_rvh1-10u-3778	RV_1,176.06c tām anu tvā nividaṃ johavīmi vidyāmeṣaṃ vṛjanaṃ jīradānum //	tām anu tvā nividam johavīmi vidyāma iṣam vṛjanam jīra dānum 
SA_GV01_rvh1-10u-3779	RV_1,177.01a ā carṣaṇiprā vṛṣabho janānāṃ rājā kṛṣṭīnām puruhūta indraḥ /	ā carṣaṇi prāḥ vṛṣabhaḥ janānām rājā kṛṣṭīnām puru hūtaḥ indraḥ 
SA_GV01_rvh1-10u-3780	RV_1,177.01c stutaḥ śravasyann avasopa madrig yuktvā harī vṛṣaṇā yāhy arvāṅ //	stutaḥ śravasyan avasā upa madrik yuktvā harī vṛṣaṇā yāhi arvāṅ 
SA_GV01_rvh1-10u-3781	RV_1,177.02a ye te vṛṣaṇo vṛṣabhāsa indra brahmayujo vṛṣarathāso atyāḥ /	ye te vṛṣaṇaḥ vṛṣabhāsaḥ indra brahma yujaḥ vṛṣa rathāsaḥ atyāḥ 
SA_GV01_rvh1-10u-3782	RV_1,177.02c tāṃ ā tiṣṭha tebhir ā yāhy arvāṅ havāmahe tvā suta indra some //	tām ā tiṣṭha tebhiḥ ā yāhi arvāṅ havāmahe tvā sute indra some 
SA_GV01_rvh1-10u-3783	RV_1,177.03a ā tiṣṭha rathaṃ vṛṣaṇaṃ vṛṣā te sutaḥ somaḥ pariṣiktā madhūni /	ā tiṣṭha ratham vṛṣaṇam vṛṣā te sutaḥ somaḥ pariṣiktā madhūni 
SA_GV01_rvh1-10u-3784	RV_1,177.03c yuktvā vṛṣabhyāṃ vṛṣabha kṣitīnāṃ haribhyāṃ yāhi pravatopa madrik //	yuktvā vṛṣabhyām vṛṣabha kṣitīnām haribhyām yāhi pravatā upa madrik 
SA_GV01_rvh1-10u-3785	RV_1,177.04a ayaṃ yajño devayā ayam miyedha imā brahmāṇy ayam indra somaḥ /	ayam yajñaḥ deva yāḥ ayam miyedhaḥ imā brahmāṇi ayam indra somaḥ 
SA_GV01_rvh1-10u-3786	RV_1,177.04c stīrṇam barhir ā tu śakra pra yāhi pibā niṣadya vi mucā harī iha //	stīrṇam barhiḥ ā tu śakra pra yāhi pibā niṣadya vi muca harī iha 
SA_GV01_rvh1-10u-3787	RV_1,177.05a o suṣṭuta indra yāhy arvāṅ upa brahmāṇi mānyasya kāroḥ /	ā u suṣṭutaḥ indra yāhi arvāṅ upa brahmāṇi mānyasya kāroḥ 
SA_GV01_rvh1-10u-3788	RV_1,177.05c vidyāma vastor avasā gṛṇanto vidyāmeṣaṃ vṛjanaṃ jīradānum //	vidyāma vastoḥ avasā gṛṇantaḥ vidyāma iṣam vṛjanam jīra dānum 
SA_GV01_rvh1-10u-3789	RV_1,178.01a yad dha syā ta indra śruṣṭir asti yayā babhūtha jaritṛbhya ūtī /	yat ha syā te indra śruṣṭiḥ asti yayā babhūtha jaritṛbhyaḥ ūtī 
SA_GV01_rvh1-10u-3790	RV_1,178.01c mā naḥ kāmam mahayantam ā dhag viśvā te aśyām pary āpa āyoḥ //	mā naḥ kāmam mahayantam ā dhak viśvā te aśyām pari āpaḥ āyoḥ 
SA_GV01_rvh1-10u-3791	RV_1,178.02a na ghā rājendra ā dabhan no yā nu svasārā kṛṇavanta yonau /	na ghā rājā indraḥ ā dabhat naḥ yā nu svasārā kṛṇavanta yonau 
SA_GV01_rvh1-10u-3792	RV_1,178.02c āpaś cid asmai sutukā aveṣan gaman na indraḥ sakhyā vayaś ca //	āpaḥ cit asmai sutukāḥ aveṣan gamat naḥ indraḥ sakhyā vayaḥ ca 
SA_GV01_rvh1-10u-3793	RV_1,178.03a jetā nṛbhir indraḥ pṛtsu śūraḥ śrotā havaṃ nādhamānasya kāroḥ /	jetā nṛbhiḥ indraḥ pṛtsu śūraḥ śrotā havam nādhamānasya kāroḥ 
SA_GV01_rvh1-10u-3794	RV_1,178.03c prabhartā rathaṃ dāśuṣa upāka udyantā giro yadi ca tmanā bhūt //	prabhartā ratham dāśuṣe upāke udyantā giraḥ yadi ca tmanā bhūt 
SA_GV01_rvh1-10u-3795	RV_1,178.04a evā nṛbhir indraḥ suśravasyā prakhādaḥ pṛkṣo abhi mitriṇo bhūt /	eva nṛbhiḥ indraḥ suśravasyā prakhādaḥ pṛkṣaḥ abhi mitriṇaḥ bhūt 
SA_GV01_rvh1-10u-3796	RV_1,178.04c samarya iṣa stavate vivāci satrākaro yajamānasya śaṃsaḥ //	samarye iṣaḥ stavate vivāci satrākaraḥ yajamānasya śaṃsaḥ 
SA_GV01_rvh1-10u-3797	RV_1,178.05a tvayā vayam maghavann indra śatrūn abhi ṣyāma mahato manyamānān /	tvayā vayam maghavan indra śatrūn abhi syāma mahataḥ manyamānān 
SA_GV01_rvh1-10u-3798	RV_1,178.05c tvaṃ trātā tvam u no vṛdhe bhūr vidyāmeṣaṃ vṛjanaṃ jīradānum //	tvam trātā tvam u naḥ vṛdhe bhūḥ vidyāma iṣam vṛjanam jīra dānum 
SA_GV01_rvh1-10u-3799	RV_1,179.01a pūrvīr ahaṃ śaradaḥ śaśramāṇā doṣā vastor uṣaso jarayantīḥ /	pūrvīḥ aham śaradaḥ śaśramāṇāḥ doṣā vastoḥ uṣasaḥ jarayantīḥ 
SA_GV01_rvh1-10u-3800	RV_1,179.01c mināti śriyaṃ jarimā tanūnām apy ū nu patnīr vṛṣaṇo jagamyuḥ //	mināti śriyam jarimā tanūnām api u nu patnīḥ vṛṣaṇaḥ jagamyuḥ 
SA_GV01_rvh1-10u-3801	RV_1,179.02a ye cid dhi pūrva ṛtasāpa āsan sākaṃ devebhir avadann ṛtāni /	ye cit hi pūrve ṛtasāpaḥ āsan sākam devebhiḥ avadan ṛtāni 
SA_GV01_rvh1-10u-3802	RV_1,179.02c te cid avāsur nahy antam āpuḥ sam ū nu patnīr vṛṣabhir jagamyuḥ //	te cit avāsuḥ nahi antam āpuḥ sam u nu patnīḥ vṛṣabhiḥ jagamyuḥ 
SA_GV01_rvh1-10u-3803	RV_1,179.03a na mṛṣā śrāntaṃ yad avanti devā viśvā it spṛdho abhy aśnavāva /	na mṛṣā śrāntam yat avanti devāḥ viśvāḥ id spṛdhaḥ abhī aśnavāva 
SA_GV01_rvh1-10u-3804	RV_1,179.03c jayāved atra śatanītham ājiṃ yat samyañcā mithunāv abhy ajāva //	jayāva id atra śata nītham ājim yat samyañcā mithunau abhī ajāva 
SA_GV01_rvh1-10u-3805	RV_1,179.04a nadasya mā rudhataḥ kāma āgann ita ājāto amutaḥ kutaś cit /	nadasya mā rudhataḥ kāmaḥ āgan itas ājātaḥ amutas kutas cit 
SA_GV01_rvh1-10u-3806	RV_1,179.04c lopāmudrā vṛṣaṇaṃ nī riṇāti dhīram adhīrā dhayati śvasantam //	lopāmudrā vṛṣaṇam nī riṇāti dhīram adhīrā dhayati śvasantam 
SA_GV01_rvh1-10u-3807	RV_1,179.05a imaṃ nu somam antito hṛtsu pītam upa bruve /	imam nu somam antitas hṛtsu pītam upa bruve 
SA_GV01_rvh1-10u-3808	RV_1,179.05c yat sīm āgaś cakṛmā tat su mṛḷatu pulukāmo hi martyaḥ //	yat sīm āgaḥ cakṛma tat su mṛḍatu pulu kāmaḥ hi martyaḥ 
SA_GV01_rvh1-10u-3809	RV_1,179.06a agastyaḥ khanamānaḥ khanitraiḥ prajām apatyam balam icchamānaḥ /	agastyaḥ khanamānaḥ khanitraiḥ prajām apatyam balam icchamānaḥ 
SA_GV01_rvh1-10u-3810	RV_1,179.06c ubhau varṇāv ṛṣir ugraḥ pupoṣa satyā deveṣv āśiṣo jagāma //	ubhau varṇau ṛṣiḥ ugraḥ pupoṣa satyāḥ deveṣu āśiṣaḥ jagāma 
SA_GV01_rvh1-10u-3811	RV_1,180.01a yuvo rajāṃsi suyamāso aśvā ratho yad vām pary arṇāṃsi dīyat /	yuvoḥ rajāṃsi su yamāsaḥ aśvāḥ rathaḥ yat vām pari arṇāṃsi dīyat 
SA_GV01_rvh1-10u-3812	RV_1,180.01c hiraṇyayā vām pavayaḥ pruṣāyan madhvaḥ pibantā uṣasaḥ sacethe //	hiraṇyayāḥ vām pavayaḥ pruṣāyan madhvaḥ pibantau uṣasaḥ sacethe 
SA_GV01_rvh1-10u-3813	RV_1,180.02a yuvam atyasyāva nakṣatho yad vipatmano naryasya prayajyoḥ /	yuvam atyasya ava nakṣathaḥ yat vipatmanaḥ naryasya prayajyoḥ 
SA_GV01_rvh1-10u-3814	RV_1,180.02c svasā yad vāṃ viśvagūrtī bharāti vājāyeṭṭe madhupāv iṣe ca //	svasā yat vām viśva gūrtī bharāti vājāya īṭṭe madhu pau iṣe ca 
SA_GV01_rvh1-10u-3815	RV_1,180.03a yuvam paya usriyāyām adhattam pakvam āmāyām ava pūrvyaṃ goḥ /	yuvam payaḥ usriyāyām adhattam pakvam āmāyām ava pūrvyam goḥ 
SA_GV01_rvh1-10u-3816	RV_1,180.03c antar yad vanino vām ṛtapsū hvāro na śucir yajate haviṣmān //	antar yat vaninaḥ vām ṛtapsū hvāraḥ na śuciḥ yajate haviṣmān 
SA_GV01_rvh1-10u-3817	RV_1,180.04a yuvaṃ ha gharmam madhumantam atraye 'po na kṣodo 'vṛṇītam eṣe /	yuvam ha gharmam madhumantam atraye paḥ na kṣodaḥ vṛṇītam eṣe 
SA_GV01_rvh1-10u-3818	RV_1,180.04c tad vāṃ narāv aśvinā paśvaiṣṭī rathyeva cakrā prati yanti madhvaḥ //	tat vām narau aśvinā paśvaiṣṭiḥ rathyā iva cakrā prati yanti madhvaḥ 
SA_GV01_rvh1-10u-3819	RV_1,180.05a ā vāṃ dānāya vavṛtīya dasrā gor oheṇa taugryo na jivriḥ /	ā vām dānāya vavṛtīya dasrā goḥ oheṇa taugryaḥ na jivriḥ 
SA_GV01_rvh1-10u-3820	RV_1,180.05c apaḥ kṣoṇī sacate māhinā vāṃ jūrṇo vām akṣur aṃhaso yajatrā //	apaḥ kṣoṇī sacate māhinā vām jūrṇaḥ vām akṣuḥ aṃhasaḥ yajatrā 
SA_GV01_rvh1-10u-3821	RV_1,180.06a ni yad yuvethe niyutaḥ sudānū upa svadhābhiḥ sṛjathaḥ purandhim /	ni yat yuvethe niyutaḥ su dānū upa svadhābhiḥ sṛjathaḥ purandhim 
SA_GV01_rvh1-10u-3822	RV_1,180.06c preṣad veṣad vāto na sūrir ā mahe dade suvrato na vājam //	preṣat veṣat vātaḥ na sūriḥ ā mahe dade suvrataḥ na vājam 
SA_GV01_rvh1-10u-3823	RV_1,180.07a vayaṃ cid dhi vāṃ jaritāraḥ satyā vipanyāmahe vi paṇir hitāvān /	vayam cit hi vām jaritāraḥ satyāḥ vipanyāmahe vi paṇiḥ hitāvān 
SA_GV01_rvh1-10u-3824	RV_1,180.07c adhā cid dhi ṣmāśvināv anindyā pātho hi ṣmā vṛṣaṇāv antidevam //	adhā cit hi sma aśvinau anindyā pāthaḥ hi sma vṛṣaṇau antidevam 
SA_GV01_rvh1-10u-3825	RV_1,180.08a yuvāṃ cid dhi ṣmāśvināv anu dyūn virudrasya prasravaṇasya sātau /	yuvām cit hi sma aśvinau anu dyūn virudrasya prasravaṇasya sātau 
SA_GV01_rvh1-10u-3826	RV_1,180.08c agastyo narāṃ nṛṣu praśastaḥ kārādhunīva citayat sahasraiḥ //	agastyaḥ narām nṛṣu praśastaḥ kārādhunī iva citayat sahasraiḥ 
SA_GV01_rvh1-10u-3827	RV_1,180.09a pra yad vahethe mahinā rathasya pra syandrā yātho manuṣo na hotā /	pra yat vahethe mahinā rathasya pra syandrā yāthaḥ manuṣaḥ na hotā 
SA_GV01_rvh1-10u-3828	RV_1,180.09c dhattaṃ sūribhya uta vā svaśvyaṃ nāsatyā rayiṣācaḥ syāma //	dhattam sūribhyaḥ uta vā su aśvyam nāsatyā rayiṣācaḥ syāma 
SA_GV01_rvh1-10u-3829	RV_1,180.10a taṃ vāṃ rathaṃ vayam adyā huvema stomair aśvinā suvitāya navyam /	tam vām ratham vayam adyā huvema stomaiḥ aśvinā suvitāya navyam 
SA_GV01_rvh1-10u-3830	RV_1,180.10c ariṣṭanemim pari dyām iyānaṃ vidyāmeṣaṃ vṛjanaṃ jīradānum //	ariṣṭa nemim pari dyām iyānam vidyāma iṣam vṛjanam jīra dānum 
SA_GV01_rvh1-10u-3831	RV_1,181.01a kad u preṣṭāv iṣāṃ rayīṇām adhvaryantā yad unninītho apām /	kad u preṣṭau iṣām rayīṇām adhvaryantā yat unninīthaḥ apām 
SA_GV01_rvh1-10u-3832	RV_1,181.01c ayaṃ vāṃ yajño akṛta praśastiṃ vasudhitī avitārā janānām //	ayam vām yajñaḥ akṛta praśastim vasu dhitī avitārā janānām 
SA_GV01_rvh1-10u-3833	RV_1,181.02a ā vām aśvāsaḥ śucayaḥ payaspā vātaraṃhaso divyāso atyāḥ /	ā vām aśvāsaḥ śucayaḥ payaspāḥ vāta raṃhasaḥ divyāsaḥ atyāḥ 
SA_GV01_rvh1-10u-3834	RV_1,181.02c manojuvo vṛṣaṇo vītapṛṣṭhā eha svarājo aśvinā vahantu //	manaḥ juvaḥ vṛṣaṇaḥ vīta pṛṣṭhāḥ ā iha svarājaḥ aśvinā vahantu 
SA_GV01_rvh1-10u-3835	RV_1,181.03a ā vāṃ ratho 'vanir na pravatvān sṛpravandhuraḥ suvitāya gamyāḥ /	ā vām rathaḥ vaniḥ na pravatvān sṛpra vandhuraḥ suvitāya gamyāḥ 
SA_GV01_rvh1-10u-3836	RV_1,181.03c vṛṣṇa sthātārā manaso javīyān ahampūrvo yajato dhiṣṇyā yaḥ //	vṛṣṇaḥ sthātārā manasaḥ javīyān ahampūrvaḥ yajataḥ dhiṣṇyā yaḥ 
SA_GV01_rvh1-10u-3837	RV_1,181.04a iheha jātā sam avāvaśītām arepasā tanvā nāmabhiḥ svaiḥ /	iha iha jātā sam avāvaśītām arepasā tanvā nāmabhiḥ svaiḥ 
SA_GV01_rvh1-10u-3838	RV_1,181.04c jiṣṇur vām anyaḥ sumakhasya sūrir divo anyaḥ subhagaḥ putra ūhe //	jiṣṇuḥ vām anyaḥ su makhasya sūriḥ divaḥ anyaḥ subhagaḥ putraḥ ūhe 
SA_GV01_rvh1-10u-3839	RV_1,181.05a pra vāṃ niceruḥ kakuho vaśāṃ anu piśaṅgarūpaḥ sadanāni gamyāḥ /	pra vām niceruḥ kakuhaḥ vaśām anu piśaṅga rūpaḥ sadanāni gamyāḥ 
SA_GV01_rvh1-10u-3840	RV_1,181.05c harī anyasya pīpayanta vājair mathrā rajāṃsy aśvinā vi ghoṣaiḥ //	harī anyasya pīpayanta vājaiḥ mathrā rajāṃsi aśvinā vi ghoṣaiḥ 
SA_GV01_rvh1-10u-3841	RV_1,181.06a pra vāṃ śaradvān vṛṣabho na niṣṣāṭ pūrvīr iṣaś carati madhva iṣṇan /	pra vām śaradvān vṛṣabhaḥ na niṣṣāh pūrvīḥ iṣaḥ carati madhvaḥ iṣṇan 
SA_GV01_rvh1-10u-3842	RV_1,181.06c evair anyasya pīpayanta vājair veṣantīr ūrdhvā nadyo na āguḥ //	evaiḥ anyasya pīpayanta vājaiḥ veṣantīḥ ūrdhvāḥ nadyaḥ naḥ āguḥ 
SA_GV01_rvh1-10u-3843	RV_1,181.07a asarji vāṃ sthavirā vedhasā gīr bāḷhe aśvinā tredhā kṣarantī /	asarji vām sthavirā vedhasā gīḥ bāḷhe aśvinā tredhā kṣarantī 
SA_GV01_rvh1-10u-3844	RV_1,181.07c upastutāv avataṃ nādhamānaṃ yāmann ayāmañ chṛṇutaṃ havam me //	upastutau avatam nādhamānam yāman a yāmam śṛṇutam havam me 
SA_GV01_rvh1-10u-3845	RV_1,181.08a uta syā vāṃ ruśato vapsaso gīs tribarhiṣi sadasi pinvate nṝn /	uta syā vām ruśataḥ vapsasaḥ gīḥ tri barhiṣi sadasi pinvate nṝn 
SA_GV01_rvh1-10u-3846	RV_1,181.08c vṛṣā vām megho vṛṣaṇā pīpāya gor na seke manuṣo daśasyan //	vṛṣā vām meghaḥ vṛṣaṇā pīpāya goḥ na seke manuṣaḥ daśasyan 
SA_GV01_rvh1-10u-3847	RV_1,181.09a yuvām pūṣevāśvinā purandhir agnim uṣāṃ na jarate haviṣmān /	yuvām pūṣā iva aśvinā purandhiḥ agnim uṣām na jarate haviṣmān 
SA_GV01_rvh1-10u-3848	RV_1,181.09c huve yad vāṃ varivasyā gṛṇāno vidyāmeṣaṃ vṛjanaṃ jīradānum //	huve yat vām varivasyā gṛṇānaḥ vidyāma iṣam vṛjanam jīra dānum 
SA_GV01_rvh1-10u-3849	RV_1,182.01a abhūd idaṃ vayunam o ṣu bhūṣatā ratho vṛṣaṇvān madatā manīṣiṇaḥ /	abhūt idam vayunam ā u su bhūṣata rathaḥ vṛṣaṇvān madata manīṣiṇaḥ 
SA_GV01_rvh1-10u-3850	RV_1,182.01c dhiyañjinvā dhiṣṇyā viśpalāvasū divo napātā sukṛte śucivratā //	dhiyañjinvā dhiṣṇyā viśpalā vasū divaḥ napātā sukṛte śuci vratā 
SA_GV01_rvh1-10u-3851	RV_1,182.02a indratamā hi dhiṣṇyā maruttamā dasrā daṃsiṣṭhā rathyā rathītamā /	indratamā hi dhiṣṇyā maruttamā dasrā daṃsiṣṭhā rathyā rathītamā 
SA_GV01_rvh1-10u-3852	RV_1,182.02c pūrṇaṃ rathaṃ vahethe madhva ācitaṃ tena dāśvāṃsam upa yātho aśvinā //	pūrṇam ratham vahethe madhvaḥ ācitam tena dāśvāṃsam upa yāthaḥ aśvinā 
SA_GV01_rvh1-10u-3853	RV_1,182.03a kim atra dasrā kṛṇuthaḥ kim āsāthe jano yaḥ kaś cid ahavir mahīyate /	kim atra dasrā kṛṇuthaḥ kim āsāthe janaḥ yaḥ kaḥ cit a haviḥ mahīyate 
SA_GV01_rvh1-10u-3854	RV_1,182.03c ati kramiṣṭaṃ juratam paṇer asuṃ jyotir viprāya kṛṇutaṃ vacasyave //	ati kramiṣṭam juratam paṇeḥ asum jyotiḥ viprāya kṛṇutam vacasyave 
SA_GV01_rvh1-10u-3855	RV_1,182.04a jambhayatam abhito rāyataḥ śuno hatam mṛdho vidathus tāny aśvinā /	jambhayatam abhitas śunaḥ hatam mṛdhaḥ vidathuḥ tāni aśvinā 
SA_GV01_rvh1-10u-3856	RV_1,182.04c vācaṃ-vācaṃ jaritū ratninīṃ kṛtam ubhā śaṃsaṃ nāsatyāvatam mama //	vācam vācam jarituḥ ratninīm kṛtam ubhā śaṃsam nāsatyā avatam mama 
SA_GV01_rvh1-10u-3857	RV_1,182.05a yuvam etaṃ cakrathuḥ sindhuṣu plavam ātmanvantam pakṣiṇaṃ taugryāya kam /	yuvam etam cakrathuḥ sindhuṣu plavam ātmanvantam pakṣiṇam taugryāya kam 
SA_GV01_rvh1-10u-3858	RV_1,182.05c yena devatrā manasā nirūhathuḥ supaptanī petathuḥ kṣodaso mahaḥ //	yena devatrā manasā nirūhathuḥ supaptanī petathuḥ kṣodasaḥ mahaḥ 
SA_GV01_rvh1-10u-3859	RV_1,182.06a avaviddhaṃ taugryam apsv antar anārambhaṇe tamasi praviddham /	avaviddham taugryam apsu antar an ārambhaṇe tamasi praviddham 
SA_GV01_rvh1-10u-3860	RV_1,182.06c catasro nāvo jaṭhalasya juṣṭā ud aśvibhyām iṣitāḥ pārayanti //	catasraḥ nāvaḥ jaṭhalasya juṣṭāḥ ud aśvibhyām iṣitāḥ pārayanti 
SA_GV01_rvh1-10u-3861	RV_1,182.07a kaḥ svid vṛkṣo niṣṭhito madhye arṇaso yaṃ taugryo nādhitaḥ paryaṣasvajat /	kaḥ svid vṛkṣaḥ niṣṭhitaḥ madhye arṇasaḥ yam taugryaḥ nādhitaḥ paryaṣasvajat 
SA_GV01_rvh1-10u-3862	RV_1,182.07c parṇā mṛgasya pataror ivārabha ud aśvinā ūhathuḥ śromatāya kam //	parṇā mṛgasya pataroḥ iva ārabhe ud aśvinau ūhathuḥ śromatāya kam 
SA_GV01_rvh1-10u-3863	RV_1,182.08a tad vāṃ narā nāsatyāv anu ṣyād yad vām mānāsa ucatham avocan /	tat vām narā nāsatyau anu syāt yat vām mānāsaḥ ucatham avocan 
SA_GV01_rvh1-10u-3864	RV_1,182.08c asmād adya sadasaḥ somyād ā vidyāmeṣaṃ vṛjanaṃ jīradānum //	asmāt adya sadasaḥ somyāt ā vidyāma iṣam vṛjanam jīra dānum 
SA_GV01_rvh1-10u-3865	RV_1,183.01a taṃ yuñjāthām manaso yo javīyān trivandhuro vṛṣaṇā yas tricakraḥ /	tam yuñjāthām manasaḥ yaḥ javīyān tri vandhuraḥ vṛṣaṇā yaḥ tri cakraḥ 
SA_GV01_rvh1-10u-3866	RV_1,183.01c yenopayāthaḥ sukṛto duroṇaṃ tridhātunā patatho vir na parṇaiḥ //	yena upayāthaḥ su kṛtaḥ duroṇam tri dhātunā patathaḥ viḥ na parṇaiḥ 
SA_GV01_rvh1-10u-3867	RV_1,183.02a suvṛd ratho vartate yann abhi kṣāṃ yat tiṣṭhathaḥ kratumantānu pṛkṣe /	suvṛt rathaḥ vartate yan abhi kṣām yat tiṣṭhathaḥ kratumantā anu pṛkṣe 
SA_GV01_rvh1-10u-3868	RV_1,183.02c vapur vapuṣyā sacatām iyaṃ gīr divo duhitroṣasā sacethe //	vapuḥ vapuṣyā sacatām iyam gīḥ divaḥ duhitrā uṣasā sacethe 
SA_GV01_rvh1-10u-3869	RV_1,183.03a ā tiṣṭhataṃ suvṛtaṃ yo ratho vām anu vratāni vartate haviṣmān /	ā tiṣṭhatam suvṛtam yaḥ rathaḥ vām anu vratāni vartate haviṣmān 
SA_GV01_rvh1-10u-3870	RV_1,183.03c yena narā nāsatyeṣayadhyai vartir yāthas tanayāya tmane ca //	yena narā nāsatyā iṣayadhyai vartiḥ yāthaḥ tanayāya tmane ca 
SA_GV01_rvh1-10u-3871	RV_1,183.04a mā vāṃ vṛko mā vṛkīr ā dadharṣīn mā pari varktam uta māti dhaktam /	mā vām vṛkaḥ mā vṛkīḥ ā dadharṣīt mā pari varktam uta mā ati dhaktam 
SA_GV01_rvh1-10u-3872	RV_1,183.04c ayaṃ vām bhāgo nihita iyaṃ gīr dasrāv ime vāṃ nidhayo madhūnām //	ayam vām bhāgaḥ nihitaḥ iyam gīḥ dasrau ime vām nidhayaḥ madhūnām 
SA_GV01_rvh1-10u-3873	RV_1,183.05a yuvāṃ gotamaḥ purumīḷho atrir dasrā havate 'vase haviṣmān /	yuvām gotamaḥ purumīḍhaḥ atriḥ dasrā havate vase haviṣmān 
SA_GV01_rvh1-10u-3874	RV_1,183.05c diśaṃ na diṣṭām ṛjūyeva yantā me havaṃ nāsatyopa yātam //	diśam na diṣṭām ṛjūyā iva yantā me havam nāsatyā upa yātam 
SA_GV01_rvh1-10u-3875	RV_1,183.06a atāriṣma tamasas pāram asya prati vāṃ stomo aśvināv adhāyi /	atāriṣma tamasaḥ pāram asya prati vām stomaḥ aśvinau adhāyi 
SA_GV01_rvh1-10u-3876	RV_1,183.06c eha yātam pathibhir devayānair vidyāmeṣaṃ vṛjanaṃ jīradānum //	ā iha yātam pathibhiḥ deva yānaiḥ vidyāma iṣam vṛjanam jīra dānum 
SA_GV01_rvh1-10u-3877	RV_1,184.01a tā vām adya tāv aparaṃ huvemocchantyām uṣasi vahnir ukthaiḥ /	tā vām adya tau aparam huvema ucchantyām uṣasi vahniḥ ukthaiḥ 
SA_GV01_rvh1-10u-3878	RV_1,184.01c nāsatyā kuha cit santāv aryo divo napātā sudāstarāya //	nāsatyā kuha cit santau aryaḥ divaḥ napātā sudāstarāya 
SA_GV01_rvh1-10u-3879	RV_1,184.02a asme ū ṣu vṛṣaṇā mādayethām ut paṇīṃr hatam ūrmyā madantā /	asme u su vṛṣaṇā mādayethām ud paṇīn hatam ūrmyā madantā 
SA_GV01_rvh1-10u-3880	RV_1,184.02c śrutam me acchoktibhir matīnām eṣṭā narā nicetārā ca karṇaiḥ //	śrutam me acchoktibhiḥ matīnām eṣṭā narā nicetārā ca karṇaiḥ 
SA_GV01_rvh1-10u-3881	RV_1,184.03a śriye pūṣann iṣukṛteva devā nāsatyā vahatuṃ sūryāyāḥ /	śriye pūṣan iṣukṛtā iva devā nāsatyā vahatum sūryāyāḥ 
SA_GV01_rvh1-10u-3882	RV_1,184.03c vacyante vāṃ kakuhā apsu jātā yugā jūrṇeva varuṇasya bhūreḥ //	vacyante vām kakuhāḥ apsu jātāḥ yugā jūrṇā iva varuṇasya bhūreḥ 
SA_GV01_rvh1-10u-3883	RV_1,184.04a asme sā vām mādhvī rātir astu stomaṃ hinotam mānyasya kāroḥ /	asme sā vām mādhvī rātiḥ astu stomam hinotam mānyasya kāroḥ 
SA_GV01_rvh1-10u-3884	RV_1,184.04c anu yad vāṃ śravasyā sudānū suvīryāya carṣaṇayo madanti //	anu yat vām śravasyā su dānū su vīryāya carṣaṇayaḥ madanti 
SA_GV01_rvh1-10u-3885	RV_1,184.05a eṣa vāṃ stomo aśvināv akāri mānebhir maghavānā suvṛkti /	eṣa vām stomaḥ aśvinau akāri mānebhiḥ maghavānā suvṛkti 
SA_GV01_rvh1-10u-3886	RV_1,184.05c yātaṃ vartis tanayāya tmane cāgastye nāsatyā madantā //	yātam vartiḥ tanayāya tmane ca agastye nāsatyā madantā 
SA_GV01_rvh1-10u-3887	RV_1,184.06a atāriṣma tamasas pāram asya prati vāṃ stomo aśvināv adhāyi /	atāriṣma tamasaḥ pāram asya prati vām stomaḥ aśvinau adhāyi 
SA_GV01_rvh1-10u-3888	RV_1,184.06c eha yātam pathibhir devayānair vidyāmeṣaṃ vṛjanaṃ jīradānum //	ā iha yātam pathibhiḥ deva yānaiḥ vidyāma iṣam vṛjanam jīra dānum 
SA_GV01_rvh1-10u-3889	RV_1,185.01a katarā pūrvā katarāparāyoḥ kathā jāte kavayaḥ ko vi veda /	katarā pūrvā katarā aparā ayoḥ kathā jāte kavayaḥ kaḥ vi veda 
SA_GV01_rvh1-10u-3890	RV_1,185.01c viśvaṃ tmanā bibhṛto yad dha nāma vi vartete ahanī cakriyeva //	viśvam tmanā bibhṛtaḥ yat ha nāma vi vartete ahanī cakriyā iva 
SA_GV01_rvh1-10u-3891	RV_1,185.02a bhūriṃ dve acarantī carantam padvantaṃ garbham apadī dadhāte /	bhūrim dve a carantī carantam padvantam garbham apadī dadhāte 
SA_GV01_rvh1-10u-3892	RV_1,185.02c nityaṃ na sūnum pitror upasthe dyāvā rakṣatam pṛthivī no abhvāt //	nityam na sūnum pitroḥ upasthe dyāvā rakṣatam pṛthivī naḥ abhvāt 
SA_GV01_rvh1-10u-3893	RV_1,185.03a aneho dātram aditer anarvaṃ huve svarvad avadhaṃ namasvat /	anehaḥ dātram aditeḥ anarvam huve svarvat avadham namasvat 
SA_GV01_rvh1-10u-3894	RV_1,185.03c tad rodasī janayataṃ jaritre dyāvā rakṣatam pṛthivī no abhvāt //	tat rodasī janayatam jaritre dyāvā rakṣatam pṛthivī naḥ abhvāt 
SA_GV01_rvh1-10u-3895	RV_1,185.04a atapyamāne avasāvantī anu ṣyāma rodasī devaputre /	a tapyamāne avasā avantī anu syāma rodasī deva putre 
SA_GV01_rvh1-10u-3896	RV_1,185.04c ubhe devānām ubhayebhir ahnāṃ dyāvā rakṣatam pṛthivī no abhvāt //	ubhe devānām ubhayebhiḥ ahnām dyāvā rakṣatam pṛthivī naḥ abhvāt 
SA_GV01_rvh1-10u-3897	RV_1,185.05a saṃgacchamāne yuvatī samante svasārā jāmī pitror upasthe /	saṃgacchamāne yuvatī samante svasārā jāmī pitroḥ upasthe 
SA_GV01_rvh1-10u-3898	RV_1,185.05c abhijighrantī bhuvanasya nābhiṃ dyāvā rakṣatam pṛthivī no abhvāt //	abhijighrantī bhuvanasya nābhim dyāvā rakṣatam pṛthivī naḥ abhvāt 
SA_GV01_rvh1-10u-3899	RV_1,185.06a urvī sadmanī bṛhatī ṛtena huve devānām avasā janitrī /	urvī sadmanī bṛhatī ṛtena huve devānām avasā janitrī 
SA_GV01_rvh1-10u-3900	RV_1,185.06c dadhāte ye amṛtaṃ supratīke dyāvā rakṣatam pṛthivī no abhvāt //	dadhāte ye amṛtam su pratīke dyāvā rakṣatam pṛthivī naḥ abhvāt 
SA_GV01_rvh1-10u-3901	RV_1,185.07a urvī pṛthvī bahule dūreante upa bruve namasā yajñe asmin /	urvī pṛthvī bahule dūreante upa bruve namasā yajñe asmin 
SA_GV01_rvh1-10u-3902	RV_1,185.07c dadhāte ye subhage supratūrtī dyāvā rakṣatam pṛthivī no abhvāt //	dadhāte ye subhage su pratūrtī dyāvā rakṣatam pṛthivī naḥ abhvāt 
SA_GV01_rvh1-10u-3903	RV_1,185.08a devān vā yac cakṛmā kac cid āgaḥ sakhāyaṃ vā sadam ij jāspatiṃ vā /	devān vā yat cakṛma kad cit āgaḥ sakhāyam vā sadam id jāspatim vā 
SA_GV01_rvh1-10u-3904	RV_1,185.08c iyaṃ dhīr bhūyā avayānam eṣāṃ dyāvā rakṣatam pṛthivī no abhvāt //	iyam dhīḥ bhūyāḥ avayānam eṣām dyāvā rakṣatam pṛthivī naḥ abhvāt 
SA_GV01_rvh1-10u-3905	RV_1,185.09a ubhā śaṃsā naryā mām aviṣṭām ubhe mām ūtī avasā sacetām /	ubhā śaṃsā naryā mām aviṣṭām ubhe mām ūtī avasā sacetām 
SA_GV01_rvh1-10u-3906	RV_1,185.09c bhūri cid aryaḥ sudāstarāyeṣā madanta iṣayema devāḥ //	bhūri cit aryaḥ sudāstarāya iṣā madantaḥ iṣayema devāḥ 
SA_GV01_rvh1-10u-3907	RV_1,185.10a ṛtaṃ dive tad avocam pṛthivyā abhiśrāvāya prathamaṃ sumedhāḥ /	ṛtam dive tat avocam pṛthivyai abhiśrāvāya prathamam sumedhāḥ 
SA_GV01_rvh1-10u-3908	RV_1,185.10c pātām avadyād duritād abhīke pitā mātā ca rakṣatām avobhiḥ //	pātām avadyāt duritāt abhīke pitā mātā ca rakṣatām avobhiḥ 
SA_GV01_rvh1-10u-3909	RV_1,185.11a idaṃ dyāvāpṛthivī satyam astu pitar mātar yad ihopabruve vām /	idam dyāvāpṛthivī satyam astu pitar mātar yat iha upabruve vām 
SA_GV01_rvh1-10u-3910	RV_1,185.11c bhūtaṃ devānām avame avobhir vidyāmeṣaṃ vṛjanaṃ jīradānum //	bhūtam devānām avame avobhiḥ vidyāma iṣam vṛjanam jīra dānum 
SA_GV01_rvh1-10u-3911	RV_1,186.01a ā na iḷābhir vidathe suśasti viśvānaraḥ savitā deva etu /	ā naḥ iḷābhiḥ vidathe su śasti viśvānaraḥ savitā devaḥ etu 
SA_GV01_rvh1-10u-3912	RV_1,186.01c api yathā yuvāno matsathā no viśvaṃ jagad abhipitve manīṣā //	api yathā yuvānaḥ matsatha naḥ viśvam jagat abhipitve manīṣā 
SA_GV01_rvh1-10u-3913	RV_1,186.02a ā no viśva āskrā gamantu devā mitro aryamā varuṇaḥ sajoṣāḥ /	ā naḥ viśve āskrāḥ gamantu devāḥ mitraḥ aryamā varuṇaḥ sajoṣāḥ 
SA_GV01_rvh1-10u-3914	RV_1,186.02c bhuvan yathā no viśve vṛdhāsaḥ karan suṣāhā vithuraṃ na śavaḥ //	bhuvan yathā naḥ viśve vṛdhāsaḥ karan vithuram na śavaḥ 
SA_GV01_rvh1-10u-3915	RV_1,186.03a preṣṭhaṃ vo atithiṃ gṛṇīṣe 'gniṃ śastibhis turvaṇiḥ sajoṣāḥ /	preṣṭham vaḥ atithim gṛṇīṣe gnim śastibhiḥ turvaṇiḥ sajoṣāḥ 
SA_GV01_rvh1-10u-3916	RV_1,186.03c asad yathā no varuṇaḥ sukīrtir iṣaś ca parṣad arigūrtaḥ sūriḥ //	asat yathā naḥ varuṇaḥ su kīrtiḥ iṣaḥ ca parṣat ari gūrtaḥ sūriḥ 
SA_GV01_rvh1-10u-3917	RV_1,186.04a upa va eṣe namasā jigīṣoṣāsānaktā sudugheva dhenuḥ /	upa vaḥ eṣe namasā jigīṣā uṣāsānaktā su dughā iva dhenuḥ 
SA_GV01_rvh1-10u-3918	RV_1,186.04c samāne ahan vimimāno arkaṃ viṣurūpe payasi sasminn ūdhan //	samāne ahan vimimānaḥ arkam viṣurūpe payasi sasmin ūdhan 
SA_GV01_rvh1-10u-3919	RV_1,186.05a uta no 'hir budhnyo mayas kaḥ śiśuṃ na pipyuṣīva veti sindhuḥ /	uta naḥ hiḥ budhnyaḥ mayaḥ kaḥ śiśum na pipyuṣī iva veti sindhuḥ 
SA_GV01_rvh1-10u-3920	RV_1,186.05c yena napātam apāṃ junāma manojuvo vṛṣaṇo yaṃ vahanti //	yena napātam apām junāma manaḥ juvaḥ vṛṣaṇaḥ yam vahanti 
SA_GV01_rvh1-10u-3921	RV_1,186.06a uta na īṃ tvaṣṭā gantv acchā smat sūribhir abhipitve sajoṣāḥ /	uta naḥ īm tvaṣṭā gantu acchā smat sūribhiḥ abhipitve sajoṣāḥ 
SA_GV01_rvh1-10u-3922	RV_1,186.06c ā vṛtrahendraś carṣaṇiprās tuviṣṭamo narāṃ na iha gamyāḥ //	ā vṛtrahā indraḥ carṣaṇi prāḥ tuviṣṭamaḥ narām naḥ iha gamyāḥ 
SA_GV01_rvh1-10u-3923	RV_1,186.07a uta na īm matayo 'śvayogāḥ śiśuṃ na gāvas taruṇaṃ rihanti /	uta naḥ īm matayaḥ śvayogāḥ śiśum na gāvaḥ taruṇam rihanti 
SA_GV01_rvh1-10u-3924	RV_1,186.07c tam īṃ giro janayo na patnīḥ surabhiṣṭamaṃ narāṃ nasanta //	tam īm giraḥ janayaḥ na patnīḥ surabhiṣṭamam narām nasanta 
SA_GV01_rvh1-10u-3925	RV_1,186.08a uta na īm maruto vṛddhasenāḥ smad rodasī samanasaḥ sadantu /	uta naḥ īm marutaḥ vṛddha senāḥ smat rodasī samanasaḥ sadantu 
SA_GV01_rvh1-10u-3926	RV_1,186.08c pṛṣadaśvāso 'vanayo na rathā riśādaso mitrayujo na devāḥ //	pṛṣat aśvāsaḥ vanayaḥ na rathāḥ riśādasaḥ mitra yujaḥ na devāḥ 
SA_GV01_rvh1-10u-3927	RV_1,186.09a pra nu yad eṣām mahinā cikitre pra yuñjate prayujas te suvṛkti /	pra nu yat eṣām mahinā cikitre pra yuñjate prayujaḥ te suvṛkti 
SA_GV01_rvh1-10u-3928	RV_1,186.09c adha yad eṣāṃ sudine na śarur viśvam eriṇam pruṣāyanta senāḥ //	adha yat eṣām sudine na śaruḥ viśvam ā iriṇam pruṣāyanta senāḥ 
SA_GV01_rvh1-10u-3929	RV_1,186.10a pro aśvināv avase kṛṇudhvam pra pūṣaṇaṃ svatavaso hi santi /	pra u aśvinau avase kṛṇudhvam pra pūṣaṇam sva tavasaḥ hi santi 
SA_GV01_rvh1-10u-3930	RV_1,186.10c adveṣo viṣṇur vāta ṛbhukṣā acchā sumnāya vavṛtīya devān //	a dveṣaḥ viṣṇuḥ vātaḥ ṛbhukṣāḥ acchā sumnāya vavṛtīya devān 
SA_GV01_rvh1-10u-3931	RV_1,186.11a iyaṃ sā vo asme dīdhitir yajatrā apiprāṇī ca sadanī ca bhūyāḥ /	iyam sā vaḥ asme dīdhitiḥ yajatrā apiprāṇī ca sadanī ca bhūyāḥ 
SA_GV01_rvh1-10u-3932	RV_1,186.11c ni yā deveṣu yatate vasūyur vidyāmeṣaṃ vṛjanaṃ jīradānum //	ni yā deveṣu yatate vasūyuḥ vidyāma iṣam vṛjanam jīra dānum 
SA_GV01_rvh1-10u-3933	RV_1,187.01a pituṃ nu stoṣam maho dharmāṇaṃ taviṣīm /	pitum nu stoṣam mahaḥ dharmāṇam taviṣīm 
SA_GV01_rvh1-10u-3934	RV_1,187.01c yasya trito vy ojasā vṛtraṃ viparvam ardayat //	yasya tritaḥ vi ojasā vṛtram viparvam ardayat 
SA_GV01_rvh1-10u-3935	RV_1,187.02a svādo pito madho pito vayaṃ tvā vavṛmahe /	svādo pitaḥ madho pitaḥ vayam tvā vavṛmahe 
SA_GV01_rvh1-10u-3936	RV_1,187.02c asmākam avitā bhava //	asmākam avitā bhava 
SA_GV01_rvh1-10u-3937	RV_1,187.03a upa naḥ pitav ā cara śivaḥ śivābhir ūtibhiḥ /	upa naḥ pito ā cara śivaḥ śivābhiḥ ūtibhiḥ 
SA_GV01_rvh1-10u-3938	RV_1,187.03c mayobhur adviṣeṇyaḥ sakhā suśevo advayāḥ //	mayobhuḥ adviṣeṇyaḥ sakhā su śevaḥ advayāḥ 
SA_GV01_rvh1-10u-3939	RV_1,187.04a tava tye pito rasā rajāṃsy anu viṣṭhitāḥ /	tava tye pito rasāḥ rajāṃsi anu viṣṭhitāḥ 
SA_GV01_rvh1-10u-3940	RV_1,187.04c divi vātā iva śritāḥ //	divi vātāḥ iva śritāḥ 
SA_GV01_rvh1-10u-3941	RV_1,187.05a tava tye pito dadatas tava svādiṣṭha te pito /	tava tye pito dadataḥ tava svādiṣṭha te pito 
SA_GV01_rvh1-10u-3942	RV_1,187.05c pra svādmāno rasānāṃ tuvigrīvā iverate //	pra svādmānaḥ rasānām tuvi grīvāḥ iva īrate 
SA_GV01_rvh1-10u-3943	RV_1,187.06a tve pito mahānāṃ devānām mano hitam /	tve pito mahānām devānām manaḥ hitam 
SA_GV01_rvh1-10u-3944	RV_1,187.06c akāri cāru ketunā tavāhim avasāvadhīt //	akāri cāru ketunā tava ahim avasā avadhīt 
SA_GV01_rvh1-10u-3945	RV_1,187.07a yad ado pito ajagan vivasva parvatānām /	yat adaḥ pito ajagan vivasva parvatānām 
SA_GV01_rvh1-10u-3946	RV_1,187.07c atrā cin no madho pito 'ram bhakṣāya gamyāḥ //	atrā cit naḥ madho pito ram bhakṣāya gamyāḥ 
SA_GV01_rvh1-10u-3947	RV_1,187.08a yad apām oṣadhīnām pariṃśam āriśāmahe /	yat apām oṣadhīnām pariṃśam āriśāmahe 
SA_GV01_rvh1-10u-3948	RV_1,187.08c vātāpe pīva id bhava //	vāta āpe pīvaḥ id bhava 
SA_GV01_rvh1-10u-3949	RV_1,187.09a yat te soma gavāśiro yavāśiro bhajāmahe /	yat te soma gavāśiraḥ yava āśiraḥ bhajāmahe 
SA_GV01_rvh1-10u-3950	RV_1,187.09c vātāpe pīva id bhava //	vāta āpe pīvaḥ id bhava 
SA_GV01_rvh1-10u-3951	RV_1,187.10a karambha oṣadhe bhava pīvo vṛkka udārathiḥ /	karambhaḥ oṣadhe bhava pīvaḥ vṛkkaḥ udārathiḥ 
SA_GV01_rvh1-10u-3952	RV_1,187.10c vātāpe pīva id bhava //	vāta āpe pīvaḥ id bhava 
SA_GV01_rvh1-10u-3953	RV_1,187.11a taṃ tvā vayam pito vacobhir gāvo na havyā suṣūdima /	tam tvā vayam pito vacobhiḥ gāvaḥ na havyā suṣūdima 
SA_GV01_rvh1-10u-3954	RV_1,187.11c devebhyas tvā sadhamādam asmabhyaṃ tvā sadhamādam //	devebhyaḥ tvā sadhamādam asmabhyam tvā sadhamādam 
SA_GV01_rvh1-10u-3955	RV_1,188.01a samiddho adya rājasi devo devaiḥ sahasrajit /	samiddhaḥ adya rājasi devaḥ devaiḥ sahasra jit 
SA_GV01_rvh1-10u-3956	RV_1,188.01c dūto havyā kavir vaha //	dūtaḥ havyā kaviḥ vaha 
SA_GV01_rvh1-10u-3957	RV_1,188.02a tanūnapād ṛtaṃ yate madhvā yajñaḥ sam ajyate /	tanūnapāt ṛtam yate madhvā yajñaḥ sam ajyate 
SA_GV01_rvh1-10u-3958	RV_1,188.02c dadhat sahasriṇīr iṣaḥ //	dadhat sahasriṇīḥ iṣaḥ 
SA_GV01_rvh1-10u-3959	RV_1,188.03a ājuhvāno na īḍyo devāṃ ā vakṣi yajñiyān /	ājuhvānaḥ naḥ īḍyaḥ devān ā vakṣi yajñiyān 
SA_GV01_rvh1-10u-3960	RV_1,188.03c agne sahasrasā asi //	agne sahasra sāḥ asi 
SA_GV01_rvh1-10u-3961	RV_1,188.04a prācīnam barhir ojasā sahasravīram astṛṇan /	prācīnam barhiḥ ojasā sahasra vīram astṛṇan 
SA_GV01_rvh1-10u-3962	RV_1,188.04c yatrādityā virājatha //	yatra ādityāḥ virājatha 
SA_GV01_rvh1-10u-3963	RV_1,188.05a virāṭ samrāḍ vibhvīḥ prabhvīr bahvīś ca bhūyasīś ca yāḥ /	virāj samrāj vibhvīḥ prabhvīḥ bahvīḥ ca bhūyasīḥ ca yāḥ 
SA_GV01_rvh1-10u-3964	RV_1,188.05c duro ghṛtāny akṣaran //	duraḥ ghṛtāni akṣaran 
SA_GV01_rvh1-10u-3965	RV_1,188.06a surukme hi supeśasādhi śriyā virājataḥ /	su rukme hi supeśasā adhi śriyā virājataḥ 
SA_GV01_rvh1-10u-3966	RV_1,188.06c uṣāsāv eha sīdatām //	uṣāḥ asau ā iha sīdatām 
SA_GV01_rvh1-10u-3967	RV_1,188.07a prathamā hi suvācasā hotārā daivyā kavī /	prathamā hi suvācasā hotārā daivyā kavī 
SA_GV01_rvh1-10u-3968	RV_1,188.07c yajñaṃ no yakṣatām imam //	yajñam naḥ yakṣatām imam 
SA_GV01_rvh1-10u-3969	RV_1,188.08a bhāratīḷe sarasvati yā vaḥ sarvā upabruve /	bhārati iḍe sarasvati yāḥ vaḥ sarvāḥ upabruve 
SA_GV01_rvh1-10u-3970	RV_1,188.08c tā naś codayata śriye //	tāḥ naḥ codayata śriye 
SA_GV01_rvh1-10u-3971	RV_1,188.09a tvaṣṭā rūpāṇi hi prabhuḥ paśūn viśvān samānaje /	tvaṣṭā rūpāṇi hi prabhuḥ paśūn viśvān samānaje 
SA_GV01_rvh1-10u-3972	RV_1,188.09c teṣāṃ na sphātim ā yaja //	teṣām na sphātim ā yaja 
SA_GV01_rvh1-10u-3973	RV_1,188.10a upa tmanyā vanaspate pātho devebhyaḥ sṛja /	upa tmanyā vanaspate pāthaḥ devebhyaḥ sṛja 
SA_GV01_rvh1-10u-3974	RV_1,188.10c agnir havyāni siṣvadat //	agniḥ havyāni siṣvadat 
SA_GV01_rvh1-10u-3975	RV_1,188.11a purogā agnir devānāṃ gāyatreṇa sam ajyate /	purogāḥ agniḥ devānām gāyatreṇa sam ajyate 
SA_GV01_rvh1-10u-3976	RV_1,188.11c svāhākṛtīṣu rocate //	svāhākṛtīṣu rocate 
SA_GV01_rvh1-10u-3977	RV_1,189.01a agne naya supathā rāye asmān viśvāni deva vayunāni vidvān /	agne naya su pathā rāye asmān viśvāni deva vayunāni vidvān 
SA_GV01_rvh1-10u-3978	RV_1,189.01c yuyodhy asmaj juhurāṇam eno bhūyiṣṭhāṃ te namauktiṃ vidhema //	yuyodhi asmat juhurāṇam enaḥ bhūyiṣṭhām te namauktim vidhema 
SA_GV01_rvh1-10u-3979	RV_1,189.02a agne tvam pārayā navyo asmān svastibhir ati durgāṇi viśvā /	agne tvam pāraya navyaḥ asmān svastibhiḥ ati durgāṇi viśvā 
SA_GV01_rvh1-10u-3980	RV_1,189.02c pūś ca pṛthvī bahulā na urvī bhavā tokāya tanayāya śaṃ yoḥ //	pūḥ ca pṛthvī bahulā naḥ urvī bhava tokāya tanayāya śam yoḥ 
SA_GV01_rvh1-10u-3981	RV_1,189.03a agne tvam asmad yuyodhy amīvā anagnitrā abhy amanta kṛṣṭīḥ /	agne tvam asmat yuyodhi amīvāḥ anagnitrāḥ abhī amanta kṛṣṭīḥ 
SA_GV01_rvh1-10u-3982	RV_1,189.03c punar asmabhyaṃ suvitāya deva kṣāṃ viśvebhir amṛtebhir yajatra //	punar asmabhyam suvitāya deva kṣām viśvebhiḥ amṛtebhiḥ yajatra 
SA_GV01_rvh1-10u-3983	RV_1,189.04a pāhi no agne pāyubhir ajasrair uta priye sadana ā śuśukvān /	pāhi naḥ agne pāyubhiḥ ajasraiḥ uta priye sadane ā śuśukvān 
SA_GV01_rvh1-10u-3984	RV_1,189.04c mā te bhayaṃ jaritāraṃ yaviṣṭha nūnaṃ vidan māparaṃ sahasvaḥ //	mā te bhayam jaritāram yaviṣṭha nūnam vidat mā aparam sahasvas 
SA_GV01_rvh1-10u-3985	RV_1,189.05a mā no agne 'va sṛjo aghāyāviṣyave ripave ducchunāyai /	mā naḥ agne vaḥ sṛjaḥ aghāya aviṣyave ripave ducchunāyai 
SA_GV01_rvh1-10u-3986	RV_1,189.05c mā datvate daśate mādate no mā rīṣate sahasāvan parā dāḥ //	mā datvate daśate mā adate na u mā rīṣate sahasāvan parā dāḥ 
SA_GV01_rvh1-10u-3987	RV_1,189.06a vi gha tvāvāṃ ṛtajāta yaṃsad gṛṇāno agne tanve varūtham /	vi gha tvāvān ṛta jāta yaṃsat gṛṇānaḥ agne tanve varūtham 
SA_GV01_rvh1-10u-3988	RV_1,189.06c viśvād ririkṣor uta vā ninitsor abhihrutām asi hi deva viṣpaṭ //	viśvāt ririkṣoḥ uta vā ninitsoḥ abhihru tām asi hi deva viṣpaṭ 
SA_GV01_rvh1-10u-3989	RV_1,189.07a tvaṃ tāṃ agna ubhayān vi vidvān veṣi prapitve manuṣo yajatra /	tvam tām agne ubhayān vi vidvān veṣi prapitve manuṣaḥ yajatra 
SA_GV01_rvh1-10u-3990	RV_1,189.07c abhipitve manave śāsyo bhūr marmṛjenya uśigbhir nākraḥ //	abhipitve manave śāsyaḥ bhūḥ marmṛjenyaḥ uśigbhiḥ na akraḥ 
SA_GV01_rvh1-10u-3991	RV_1,189.08a avocāma nivacanāny asmin mānasya sūnuḥ sahasāne agnau /	avocāma nivacanāni asmin mānasya sūnuḥ sahasāne agnau 
SA_GV01_rvh1-10u-3992	RV_1,189.08c vayaṃ sahasram ṛṣibhiḥ sanema vidyāmeṣaṃ vṛjanaṃ jīradānum //	vayam sahasram ṛṣibhiḥ sanema vidyāma iṣam vṛjanam jīra dānum 
SA_GV01_rvh1-10u-3993	RV_1,190.01a anarvāṇaṃ vṛṣabham mandrajihvam bṛhaspatiṃ vardhayā navyam arkaiḥ /	anarvāṇam vṛṣabham mandra jihvam bṛhaspatim vardhaya navyam arkaiḥ 
SA_GV01_rvh1-10u-3994	RV_1,190.01c gāthānyaḥ suruco yasya devā āśṛṇvanti navamānasya martāḥ //	gāthānyaḥ su rucaḥ yasya devāḥ āśṛṇvanti navamānasya martāḥ 
SA_GV01_rvh1-10u-3995	RV_1,190.02a tam ṛtviyā upa vācaḥ sacante sargo na yo devayatām asarji /	tam ṛtviyāḥ upa vācaḥ sacante sargaḥ na yaḥ devayatām asarji 
SA_GV01_rvh1-10u-3996	RV_1,190.02c bṛhaspatiḥ sa hy añjo varāṃsi vibhvābhavat sam ṛte mātariśvā //	bṛhaspatiḥ sa hi añjas varāṃsi vibhvā abhavat sam ṛte mātariśvā 
SA_GV01_rvh1-10u-3997	RV_1,190.03a upastutiṃ namasa udyatiṃ ca ślokaṃ yaṃsat saviteva pra bāhū /	upastutim namase udyatim ca ślokam yaṃsat savitā iva pra bāhū 
SA_GV01_rvh1-10u-3998	RV_1,190.03c asya kratvāhanyo yo asti mṛgo na bhīmo arakṣasas tuviṣmān //	asya kratvā ahanyaḥ yaḥ asti mṛgaḥ na bhīmaḥ arakṣasaḥ tuviṣmān 
SA_GV01_rvh1-10u-3999	RV_1,190.04a asya śloko divīyate pṛthivyām atyo na yaṃsad yakṣabhṛd vicetāḥ /	asya ślokaḥ divi īyate pṛthivyām atyaḥ na yaṃsat yakṣa bhṛt vicetāḥ 
SA_GV01_rvh1-10u-4000	RV_1,190.04c mṛgāṇāṃ na hetayo yanti cemā bṛhaspater ahimāyāṃ abhi dyūn //	mṛgāṇām na hetayaḥ yanti ca imāḥ bṛhaspateḥ ahi māyām abhi dyūn 
SA_GV01_rvh1-10u-4001	RV_1,190.05a ye tvā devosrikam manyamānāḥ pāpā bhadram upajīvanti pajrāḥ /	ye tvā deva usrikam manyamānāḥ pāpāḥ bhadram upajīvanti pajrāḥ 
SA_GV01_rvh1-10u-4002	RV_1,190.05c na dūḍhye anu dadāsi vāmam bṛhaspate cayasa it piyārum //	na dūḍhye anu dadāsi vāmam bṛhaspate cayase id piyārum 
SA_GV01_rvh1-10u-4003	RV_1,190.06a supraituḥ sūyavaso na panthā durniyantuḥ pariprīto na mitraḥ /	su praituḥ sū yavasaḥ na panthāḥ durniyantuḥ pariprītaḥ na mitraḥ 
SA_GV01_rvh1-10u-4004	RV_1,190.06c anarvāṇo abhi ye cakṣate no 'pīvṛtā aporṇuvanto asthuḥ //	anarvāṇaḥ abhi ye cakṣate na u pīvṛtāḥ aporṇuvantaḥ asthuḥ 
SA_GV01_rvh1-10u-4005	RV_1,190.07a saṃ yaṃ stubho 'vanayo na yanti samudraṃ na sravato rodhacakrāḥ /	sam yam stubhaḥ vanayaḥ na yanti samudram na sravataḥ rodha cakrāḥ 
SA_GV01_rvh1-10u-4006	RV_1,190.07c sa vidvāṃ ubhayaṃ caṣṭe antar bṛhaspatis tara āpaś ca gṛdhraḥ //	sa vidvān ubhayam caṣṭe antar bṛhaspatiḥ taraḥ āpaḥ ca gṛdhraḥ 
SA_GV01_rvh1-10u-4007	RV_1,190.08a evā mahas tuvijātas tuviṣmān bṛhaspatir vṛṣabho dhāyi devaḥ /	eva mahaḥ tuvi jātaḥ tuviṣmān bṛhaspatiḥ vṛṣabhaḥ dhāyi devaḥ 
SA_GV01_rvh1-10u-4008	RV_1,190.08c sa na stuto vīravad dhātu gomad vidyāmeṣaṃ vṛjanaṃ jīradānum //	sa naḥ stutaḥ vīravat dhātu gomat vidyāma iṣam vṛjanam jīra dānum 
SA_GV01_rvh1-10u-4009	RV_1,191.01a kaṅkato na kaṅkato 'tho satīnakaṅkataḥ /	kaṅkataḥ na kaṅkataḥ satīna kaṅkataḥ 
SA_GV01_rvh1-10u-4010	RV_1,191.01c dvāv iti pluṣī iti ny adṛṣṭā alipsata //	dvau iti pluṣī iti ni adṛṣṭāḥ alipsata 
SA_GV01_rvh1-10u-4011	RV_1,191.02a adṛṣṭān hanty āyaty atho hanti parāyatī /	adṛṣṭān hanti āyatī atha u hanti parāyatī 
SA_GV01_rvh1-10u-4012	RV_1,191.02c atho avaghnatī hanty atho pinaṣṭi piṃṣatī //	atha u avaghnatī hanti atha u pinaṣṭi piṃṣatī 
SA_GV01_rvh1-10u-4013	RV_1,191.03a śarāsaḥ kuśarāso darbhāsaḥ sairyā uta /	śarāsaḥ kuśarāsaḥ darbhāsaḥ sairyāḥ uta 
SA_GV01_rvh1-10u-4014	RV_1,191.03c mauñjā adṛṣṭā vairiṇāḥ sarve sākaṃ ny alipsata //	mauñjāḥ adṛṣṭāḥ vairiṇāḥ sarve sākam ni alipsata 
SA_GV01_rvh1-10u-4015	RV_1,191.04a ni gāvo goṣṭhe asadan ni mṛgāso avikṣata /	ni gāvaḥ goṣṭhe asadan ni mṛgāsaḥ avikṣata 
SA_GV01_rvh1-10u-4016	RV_1,191.04c ni ketavo janānāṃ ny adṛṣṭā alipsata //	ni ketavaḥ janānām ni adṛṣṭāḥ alipsata 
SA_GV01_rvh1-10u-4017	RV_1,191.05a eta u tye praty adṛśran pradoṣaṃ taskarā iva /	ete u tye prati adṛśran pradoṣam taskarāḥ iva 
SA_GV01_rvh1-10u-4018	RV_1,191.05c adṛṣṭā viśvadṛṣṭāḥ pratibuddhā abhūtana //	adṛṣṭāḥ viśva dṛṣṭāḥ pratibuddhāḥ abhūtana 
SA_GV01_rvh1-10u-4019	RV_1,191.06a dyaur vaḥ pitā pṛthivī mātā somo bhrātāditiḥ svasā /	dyauḥ vaḥ pitā pṛthivī mātā somaḥ bhrātā aditiḥ svasā 
SA_GV01_rvh1-10u-4020	RV_1,191.06c adṛṣṭā viśvadṛṣṭās tiṣṭhatelayatā su kam //	adṛṣṭāḥ viśva dṛṣṭāḥ tiṣṭhata ilayata su kam 
SA_GV01_rvh1-10u-4021	RV_1,191.07a ye aṃsyā ye aṅgyāḥ sūcīkā ye prakaṅkatāḥ /	ye aṃsyāḥ ye aṅgyāḥ sūcīkāḥ ye prakaṅkatāḥ 
SA_GV01_rvh1-10u-4022	RV_1,191.07c adṛṣṭāḥ kiṃ caneha vaḥ sarve sākaṃ ni jasyata //	adṛṣṭāḥ kim cana iha vaḥ sarve sākam ni jasyata 
SA_GV01_rvh1-10u-4023	RV_1,191.08a ut purastāt sūrya eti viśvadṛṣṭo adṛṣṭahā /	ud purastāt sūryaḥ eti viśva dṛṣṭaḥ adṛṣṭa hā 
SA_GV01_rvh1-10u-4024	RV_1,191.08c adṛṣṭān sarvāñ jambhayan sarvāś ca yātudhānyaḥ //	adṛṣṭān sarvām jambhayan sarvāḥ ca yātudhānyaḥ 
SA_GV01_rvh1-10u-4025	RV_1,191.09a ud apaptad asau sūryaḥ puru viśvāni jūrvan /	ud apaptat asau sūryaḥ puru viśvāni jūrvan 
SA_GV01_rvh1-10u-4026	RV_1,191.09c ādityaḥ parvatebhyo viśvadṛṣṭo adṛṣṭahā //	ādityaḥ parvatebhyaḥ viśva dṛṣṭaḥ adṛṣṭa hā 
SA_GV01_rvh1-10u-4027	RV_1,191.10a sūrye viṣam ā sajāmi dṛtiṃ surāvato gṛhe /	sūrye viṣam ā sajāmi dṛtim surāvataḥ gṛhe 
SA_GV01_rvh1-10u-4028	RV_1,191.10c so cin nu na marāti no vayam marāmāre asya yojanaṃ hariṣṭhā madhu tvā madhulā cakāra //	sā u cit nu na marāti na u vayam marāma āre asya yojanam hariṣṭhāḥ madhu tvā madhulā cakāra 
SA_GV01_rvh1-10u-4029	RV_1,191.11a iyattikā śakuntikā sakā jaghāsa te viṣam /	iyattikā śakuntikā sakā jaghāsa te viṣam 
SA_GV01_rvh1-10u-4030	RV_1,191.11c so cin nu na marāti no vayam marāmāre asya yojanaṃ hariṣṭhā madhu tvā madhulā cakāra //	sā u cit nu na marāti na u vayam marāma āre asya yojanam hariṣṭhāḥ madhu tvā madhulā cakāra 
SA_GV01_rvh1-10u-4031	RV_1,191.12a triḥ sapta viṣpuliṅgakā viṣasya puṣyam akṣan /	tris sapta viṣpuliṅgakā viṣasya puṣyam akṣan 
SA_GV01_rvh1-10u-4032	RV_1,191.12c tāś cin nu na maranti no vayam marāmāre asya yojanaṃ hariṣṭhā madhu tvā madhulā cakāra //	tāḥ cit nu na maranti na u vayam marāma āre asya yojanam hariṣṭhāḥ madhu tvā madhulā cakāra 
SA_GV01_rvh1-10u-4033	RV_1,191.13a navānāṃ navatīnāṃ viṣasya ropuṣīṇām /	navānām navatīnām viṣasya ropuṣīṇām 
SA_GV01_rvh1-10u-4034	RV_1,191.13c sarvāsām agrabhaṃ nāmāre asya yojanaṃ hariṣṭhā madhu tvā madhulā cakāra //	sarvāsām agrabham nāma āre asya yojanam hariṣṭhāḥ madhu tvā madhulā cakāra 
SA_GV01_rvh1-10u-4035	RV_1,191.14a triḥ sapta mayūryaḥ sapta svasāro agruvaḥ /	tris sapta mayūryaḥ sapta svasāraḥ agruvaḥ 
SA_GV01_rvh1-10u-4036	RV_1,191.14c tās te viṣaṃ vi jabhrira udakaṃ kumbhinīr iva //	tāḥ te viṣam vi jabhrire udakam kumbhinīḥ iva 
SA_GV01_rvh1-10u-4037	RV_1,191.15a iyattakaḥ kuṣumbhakas takam bhinadmy aśmanā /	iyattakaḥ kuṣumbhakaḥ takam bhinadmi aśmanā 
SA_GV01_rvh1-10u-4038	RV_1,191.15c tato viṣam pra vāvṛte parācīr anu saṃvataḥ //	tatas viṣam pra vāvṛte parācīḥ anu saṃvataḥ 
SA_GV01_rvh1-10u-4039	RV_1,191.16a kuṣumbhakas tad abravīd gireḥ pravartamānakaḥ /	kuṣumbhakaḥ tat abravīt gireḥ pravartamānakaḥ 
SA_GV01_rvh1-10u-4040	RV_1,191.16c vṛścikasyārasaṃ viṣam arasaṃ vṛścika te viṣam //	vṛścikasya arasam viṣam arasam vṛścika te viṣam 
SA_GV01_rvh1-10u-4041	Ṛgveda 2	ṛgveda 
SA_GV01_rvh1-10u-4042	RV_2,001.01a tvam agne dyubhis tvam āśuśukṣaṇis tvam adbhyas tvam aśmanas pari /	tvam agne dyubhiḥ tvam āśuśukṣaṇiḥ tvam adbhyaḥ tvam aśmanaḥ pari 
SA_GV01_rvh1-10u-4043	RV_2,001.01c tvaṃ vanebhyas tvam oṣadhībhyas tvaṃ nṛṇāṃ nṛpate jāyase śuciḥ //	tvam vanebhyaḥ tvam oṣadhībhyaḥ tvam nṛṇām nṛpate jāyase śuciḥ 
SA_GV01_rvh1-10u-4044	RV_2,001.02a tavāgne hotraṃ tava potram ṛtviyaṃ tava neṣṭraṃ tvam agnid ṛtāyataḥ /	tava agne hotram tava potram ṛtviyam tava neṣṭram tvam agnidh ṛta āyataḥ 
SA_GV01_rvh1-10u-4045	RV_2,001.02c tava praśāstraṃ tvam adhvarīyasi brahmā cāsi gṛhapatiś ca no dame //	tava praśāstram tvam adhvarīyasi brahmā ca asi gṛhapatiḥ ca naḥ dame 
SA_GV01_rvh1-10u-4046	RV_2,001.03a tvam agna indro vṛṣabhaḥ satām asi tvaṃ viṣṇur urugāyo namasyaḥ /	tvam agne indraḥ vṛṣabhaḥ satām asi tvam viṣṇuḥ uru gāyaḥ namasyaḥ 
SA_GV01_rvh1-10u-4047	RV_2,001.03c tvam brahmā rayivid brahmaṇas pate tvaṃ vidhartaḥ sacase purandhyā //	tvam brahmā rayi vid brahmaṇas pate tvam vidhartar sacase purandhyā 
SA_GV01_rvh1-10u-4048	RV_2,001.04a tvam agne rājā varuṇo dhṛtavratas tvam mitro bhavasi dasma īḍyaḥ /	tvam agne rājā varuṇaḥ dhṛta vrataḥ tvam mitraḥ bhavasi dasmaḥ īḍyaḥ 
SA_GV01_rvh1-10u-4049	RV_2,001.04c tvam aryamā satpatir yasya sambhujaṃ tvam aṃśo vidathe deva bhājayuḥ //	tvam aryamā satpatiḥ yasya sambhujam tvam aṃśaḥ vidathe deva bhājayuḥ 
SA_GV01_rvh1-10u-4050	RV_2,001.05a tvam agne tvaṣṭā vidhate suvīryaṃ tava gnāvo mitramahaḥ sajātyam /	tvam agne tvaṣṭā vidhate su vīryam tava gnāvaḥ mitra mahas sajātyam 
SA_GV01_rvh1-10u-4051	RV_2,001.05c tvam āśuhemā rariṣe svaśvyaṃ tvaṃ narāṃ śardho asi purūvasuḥ //	tvam āśu hemā rariṣe su aśvyam tvam narām śardhaḥ asi purūvasuḥ 
SA_GV01_rvh1-10u-4052	RV_2,001.06a tvam agne rudro asuro maho divas tvaṃ śardho mārutam pṛkṣa īśiṣe /	tvam agne rudraḥ asuraḥ mahaḥ divaḥ tvam śardhaḥ mārutam pṛkṣaḥ īśiṣe 
SA_GV01_rvh1-10u-4053	RV_2,001.06c tvaṃ vātair aruṇair yāsi śaṅgayas tvam pūṣā vidhataḥ pāsi nu tmanā //	tvam vātaiḥ aruṇaiḥ yāsi śaṅgayaḥ tvam pūṣā vidhataḥ pāsi nu tmanā 
SA_GV01_rvh1-10u-4054	RV_2,001.07a tvam agne draviṇodā araṅkṛte tvaṃ devaḥ savitā ratnadhā asi /	tvam agne draviṇaḥ dāḥ araṅkṛte tvam devaḥ savitā ratna dhāḥ asi 
SA_GV01_rvh1-10u-4055	RV_2,001.07c tvam bhago nṛpate vasva īśiṣe tvam pāyur dame yas te 'vidhat //	tvam bhagaḥ nṛpate vasvaḥ īśiṣe tvam pāyuḥ dame yaḥ te vidhat 
SA_GV01_rvh1-10u-4056	RV_2,001.08a tvām agne dama ā viśpatiṃ viśas tvāṃ rājānaṃ suvidatram ṛñjate /	tvām agne dame ā viśpatim viśaḥ tvām rājānam suvidatram ṛñjate 
SA_GV01_rvh1-10u-4057	RV_2,001.08c tvaṃ viśvāni svanīka patyase tvaṃ sahasrāṇi śatā daśa prati //	tvam viśvāni su anīka patyase tvam sahasrāṇi śatā daśa prati 
SA_GV01_rvh1-10u-4058	RV_2,001.09a tvām agne pitaram iṣṭibhir naras tvām bhrātrāya śamyā tanūrucam /	tvām agne pitaram iṣṭibhiḥ naraḥ tvām bhrātrāya śamyā tanūrucam 
SA_GV01_rvh1-10u-4059	RV_2,001.09c tvam putro bhavasi yas te 'vidhat tvaṃ sakhā suśevaḥ pāsy ādhṛṣaḥ //	tvam putraḥ bhavasi yaḥ te vidhat tvam sakhā su śevaḥ pāsi ādhṛṣaḥ 
SA_GV01_rvh1-10u-4060	RV_2,001.10a tvam agna ṛbhur āke namasyas tvaṃ vājasya kṣumato rāya īśiṣe /	tvam agne ṛbhuḥ āke namasyaḥ tvam vājasya kṣumataḥ rāyaḥ īśiṣe 
SA_GV01_rvh1-10u-4061	RV_2,001.10c tvaṃ vi bhāsy anu dakṣi dāvane tvaṃ viśikṣur asi yajñam ātaniḥ //	tvam vi bhāsi anu dakṣi dāvane tvam viśikṣuḥ asi yajñam ātaniḥ 
SA_GV01_rvh1-10u-4062	RV_2,001.11a tvam agne aditir deva dāśuṣe tvaṃ hotrā bhāratī vardhase girā /	tvam agne aditiḥ deva dāśuṣe tvam hotrā bhāratī vardhase girā 
SA_GV01_rvh1-10u-4063	RV_2,001.11c tvam iḷā śatahimāsi dakṣase tvaṃ vṛtrahā vasupate sarasvatī //	tvam iḷā śata himā asi dakṣase tvam vṛtra hā vasu pate sarasvatī 
SA_GV01_rvh1-10u-4064	RV_2,001.12a tvam agne subhṛta uttamaṃ vayas tava spārhe varṇa ā saṃdṛśi śriyaḥ /	tvam agne su bhṛtaḥ uttamam vayaḥ tava spārhe varṇe ā saṃdṛśi śriyaḥ 
SA_GV01_rvh1-10u-4065	RV_2,001.12c tvaṃ vājaḥ prataraṇo bṛhann asi tvaṃ rayir bahulo viśvatas pṛthuḥ //	tvam vājaḥ prataraṇaḥ bṛhan asi tvam rayiḥ bahulaḥ viśvatas pṛthuḥ 
SA_GV01_rvh1-10u-4066	RV_2,001.13a tvām agna ādityāsa āsyaṃ tvāṃ jihvāṃ śucayaś cakrire kave /	tvām agne ādityāsaḥ āsyam tvām jihvām śucayaḥ cakrire kave 
SA_GV01_rvh1-10u-4067	RV_2,001.13c tvāṃ rātiṣāco adhvareṣu saścire tve devā havir adanty āhutam //	tvām rātiṣācaḥ adhvareṣu saścire tve devāḥ haviḥ adanti āhutam 
SA_GV01_rvh1-10u-4068	RV_2,001.14a tve agne viśve amṛtāso adruha āsā devā havir adanty āhutam /	tve agne viśve amṛtāsaḥ adruhaḥ āsā devāḥ haviḥ adanti āhutam 
SA_GV01_rvh1-10u-4069	RV_2,001.14c tvayā martāsaḥ svadanta āsutiṃ tvaṃ garbho vīrudhāṃ jajñiṣe śuciḥ //	tvayā martāsaḥ svadante āsutim tvam garbhaḥ vīrudhām jajñiṣe śuciḥ 
SA_GV01_rvh1-10u-4070	RV_2,001.15a tvaṃ tān saṃ ca prati cāsi majmanāgne sujāta pra ca deva ricyase /	tvam tān sam ca prati ca asi majmanā agne su jāta pra ca deva ricyase 
SA_GV01_rvh1-10u-4071	RV_2,001.15c pṛkṣo yad atra mahinā vi te bhuvad anu dyāvāpṛthivī rodasī ubhe //	pṛkṣaḥ yat atra mahinā vi te bhuvat anu dyāvāpṛthivī rodasī ubhe 
SA_GV01_rvh1-10u-4072	RV_2,001.16a ye stotṛbhyo goagrām aśvapeśasam agne rātim upasṛjanti sūrayaḥ /	ye stotṛbhyaḥ go agrām aśva peśasam agne rātim upasṛjanti sūrayaḥ 
SA_GV01_rvh1-10u-4073	RV_2,001.16c asmāñ ca tāṃś ca pra hi neṣi vasya ā bṛhad vadema vidathe suvīrāḥ //	asmām ca tān ca pra hi neṣi vasyaḥ ā bṛhat vadema vidathe su vīrāḥ 
SA_GV01_rvh1-10u-4074	RV_2,002.01a yajñena vardhata jātavedasam agniṃ yajadhvaṃ haviṣā tanā girā /	yajñena vardhata jātavedasam agnim yajadhvam haviṣā tanā girā 
SA_GV01_rvh1-10u-4075	RV_2,002.01c samidhānaṃ suprayasaṃ svarṇaraṃ dyukṣaṃ hotāraṃ vṛjaneṣu dhūrṣadam //	samidhānam su prayasam svarṇaram dyukṣam hotāram vṛjaneṣu dhūrṣadam 
SA_GV01_rvh1-10u-4076	RV_2,002.02a abhi tvā naktīr uṣaso vavāśire 'gne vatsaṃ na svasareṣu dhenavaḥ /	abhi tvā naktīḥ uṣasaḥ vavāśire gne vatsam na svasareṣu dhenavaḥ 
SA_GV01_rvh1-10u-4077	RV_2,002.02c diva ived aratir mānuṣā yugā kṣapo bhāsi puruvāra saṃyataḥ //	divaḥ iva id aratiḥ mānuṣā yugā kṣapaḥ bhāsi puru vāra saṃyataḥ 
SA_GV01_rvh1-10u-4078	RV_2,002.03a taṃ devā budhne rajasaḥ sudaṃsasaṃ divaspṛthivyor aratiṃ ny erire /	tam devāḥ budhne rajasaḥ su daṃsasam divaspṛthivyoḥ aratim ni erire 
SA_GV01_rvh1-10u-4079	RV_2,002.03c ratham iva vedyaṃ śukraśociṣam agnim mitraṃ na kṣitiṣu praśaṃsyam //	ratham iva vedyam śukra śociṣam agnim mitram na kṣitiṣu praśaṃsyam 
SA_GV01_rvh1-10u-4080	RV_2,002.04a tam ukṣamāṇaṃ rajasi sva ā dame candram iva surucaṃ hvāra ā dadhuḥ /	tam ukṣamāṇam rajasi sve ā dame candram iva su rucam hvāre ā dadhuḥ 
SA_GV01_rvh1-10u-4081	RV_2,002.04c pṛśnyāḥ pataraṃ citayantam akṣabhiḥ pātho na pāyuṃ janasī ubhe anu //	pṛśnyāḥ pataram citayantam akṣabhiḥ pāthaḥ na pāyum janasī ubhe anu 
SA_GV01_rvh1-10u-4082	RV_2,002.05a sa hotā viśvam pari bhūtv adhvaraṃ tam u havyair manuṣa ṛñjate girā /	sa hotā viśvam pari bhūtu adhvaram tam u havyaiḥ manuṣe ṛñjate girā 
SA_GV01_rvh1-10u-4083	RV_2,002.05c hiriśipro vṛdhasānāsu jarbhurad dyaur na stṛbhiś citayad rodasī anu //	hiri śipraḥ vṛdhasānāsu jarbhurat dyauḥ na stṛbhiḥ citayat rodasī anu 
SA_GV01_rvh1-10u-4084	RV_2,002.06a sa no revat samidhānaḥ svastaye saṃdadasvān rayim asmāsu dīdihi /	sa naḥ revat samidhānaḥ svastaye saṃdadasvān rayim asmāsu dīdihi 
SA_GV01_rvh1-10u-4085	RV_2,002.06c ā naḥ kṛṇuṣva suvitāya rodasī agne havyā manuṣo deva vītaye //	ā naḥ kṛṇuṣva suvitāya rodasī agne havyā manuṣaḥ deva vītaye 
SA_GV01_rvh1-10u-4086	RV_2,002.07a dā no agne bṛhato dāḥ sahasriṇo duro na vājaṃ śrutyā apā vṛdhi /	dāḥ naḥ agne bṛhataḥ dāḥ sahasriṇaḥ duraḥ na vājam śrutyai apa ā vṛdhi 
SA_GV01_rvh1-10u-4087	RV_2,002.07c prācī dyāvāpṛthivī brahmaṇā kṛdhi svar ṇa śukram uṣaso vi didyutaḥ //	prācī dyāvāpṛthivī brahmaṇā kṛdhi svar na śukram uṣasaḥ vi didyutaḥ 
SA_GV01_rvh1-10u-4088	RV_2,002.08a sa idhāna uṣaso rāmyā anu svar ṇa dīded aruṣeṇa bhānunā /	saḥ idhānaḥ uṣasaḥ rāmyāḥ anu svar na dīdet aruṣeṇa bhānunā 
SA_GV01_rvh1-10u-4089	RV_2,002.08c hotrābhir agnir manuṣaḥ svadhvaro rājā viśām atithiś cārur āyave //	hotrābhiḥ agniḥ manuṣaḥ su adhvaraḥ rājā viśām atithiḥ cāruḥ āyave 
SA_GV01_rvh1-10u-4090	RV_2,002.09a evā no agne amṛteṣu pūrvya dhīṣ pīpāya bṛhaddiveṣu mānuṣā /	eva naḥ agne amṛteṣu pūrvya dhīḥ pīpāya bṛhaddiveṣu mānuṣā 
SA_GV01_rvh1-10u-4091	RV_2,002.09c duhānā dhenur vṛjaneṣu kārave tmanā śatinam pururūpam iṣaṇi //	duhānā dhenuḥ vṛjaneṣu kārave tmanā śatinam puru rūpam iṣaṇi 
SA_GV01_rvh1-10u-4092	RV_2,002.10a vayam agne arvatā vā suvīryam brahmaṇā vā citayemā janāṃ ati /	vayam agne arvatā vā su vīryam brahmaṇā vā citayema janān ati 
SA_GV01_rvh1-10u-4093	RV_2,002.10c asmākaṃ dyumnam adhi pañca kṛṣṭiṣūccā svar ṇa śuśucīta duṣṭaram //	asmākam dyumnam adhi pañca kṛṣṭiṣu uccā svar na śuśucīta duṣṭaram 
SA_GV01_rvh1-10u-4094	RV_2,002.11a sa no bodhi sahasya praśaṃsyo yasmin sujātā iṣayanta sūrayaḥ /	sa naḥ bodhi sahasya praśaṃsyaḥ yasmin sujātāḥ iṣayanta sūrayaḥ 
SA_GV01_rvh1-10u-4095	RV_2,002.11c yam agne yajñam upayanti vājino nitye toke dīdivāṃsaṃ sve dame //	yam agne yajñam upayanti vājinaḥ nitye toke dīdivāṃsam sve dame 
SA_GV01_rvh1-10u-4096	RV_2,002.12a ubhayāso jātavedaḥ syāma te stotāro agne sūrayaś ca śarmaṇi /	ubhayāsaḥ jātavedaḥ syāma te stotāraḥ agne sūrayaḥ ca śarmaṇi 
SA_GV01_rvh1-10u-4097	RV_2,002.12c vasvo rāyaḥ puruścandrasya bhūyasaḥ prajāvataḥ svapatyasya śagdhi naḥ //	vasvaḥ rāyaḥ puru ścandrasya bhūyasaḥ prajāvataḥ su apatyasya śagdhi naḥ 
SA_GV01_rvh1-10u-4098	RV_2,002.13a ye stotṛbhyo goagrām aśvapeśasam agne rātim upasṛjanti sūrayaḥ /	ye stotṛbhyaḥ go agrām aśva peśasam agne rātim upasṛjanti sūrayaḥ 
SA_GV01_rvh1-10u-4099	RV_2,002.13c asmāñ ca tāṃś ca pra hi neṣi vasya ā bṛhad vadema vidathe suvīrāḥ //	asmām ca tān ca pra hi neṣi vasyaḥ ā bṛhat vadema vidathe su vīrāḥ 
SA_GV01_rvh1-10u-4100	RV_2,003.01a samiddho agnir nihitaḥ pṛthivyām pratyaṅ viśvāni bhuvanāny asthāt /	samiddhaḥ agniḥ nihitaḥ pṛthivyām pratyaṅ viśvāni bhuvanāni asthāt 
SA_GV01_rvh1-10u-4101	RV_2,003.01c hotā pāvakaḥ pradivaḥ sumedhā devo devān yajatv agnir arhan //	hotā pāvakaḥ pradivaḥ sumedhāḥ devaḥ devān yajatu agniḥ arhan 
SA_GV01_rvh1-10u-4102	RV_2,003.02a narāśaṃsaḥ prati dhāmāny añjan tisro divaḥ prati mahnā svarciḥ /	narāśaṃsaḥ prati dhāmāni añjan tisraḥ divaḥ prati mahnā su arciḥ 
SA_GV01_rvh1-10u-4103	RV_2,003.02c ghṛtapruṣā manasā havyam undan mūrdhan yajñasya sam anaktu devān //	ghṛta pruṣā manasā havyam undan mūrdhan yajñasya sam anaktu devān 
SA_GV01_rvh1-10u-4104	RV_2,003.03a īḷito agne manasā no arhan devān yakṣi mānuṣāt pūrvo adya /	īḍitaḥ agne manasā naḥ arhan devān yakṣi mānuṣāt pūrvaḥ adya 
SA_GV01_rvh1-10u-4105	RV_2,003.03c sa ā vaha marutāṃ śardho acyutam indraṃ naro barhiṣadaṃ yajadhvam //	saḥ ā vaha marutām śardhaḥ acyutam indram naraḥ barhiṣadam yajadhvam 
SA_GV01_rvh1-10u-4106	RV_2,003.04a deva barhir vardhamānaṃ suvīraṃ stīrṇaṃ rāye subharaṃ vedy asyām /	deva barhiḥ vardhamānam su vīram stīrṇam rāye subharam vedi asyām 
SA_GV01_rvh1-10u-4107	RV_2,003.04c ghṛtenāktaṃ vasavaḥ sīdatedaṃ viśve devā ādityā yajñiyāsaḥ //	ghṛtena aktam vasavaḥ sīdata idam viśve devāḥ ādityāḥ yajñiyāsaḥ 
SA_GV01_rvh1-10u-4108	RV_2,003.05a vi śrayantām urviyā hūyamānā dvāro devīḥ suprāyaṇā namobhiḥ /	vi śrayantām urviyā hūyamānāḥ dvāraḥ devīḥ su prāyaṇāḥ namobhiḥ 
SA_GV01_rvh1-10u-4109	RV_2,003.05c vyacasvatīr vi prathantām ajuryā varṇam punānā yaśasaṃ suvīram //	vyacasvatīḥ vi prathantām ajuryāḥ varṇam punānāḥ yaśasam su vīram 
SA_GV01_rvh1-10u-4110	RV_2,003.06a sādhv apāṃsi sanatā na ukṣite uṣāsānaktā vayyeva raṇvite /	sādhu apāṃsi sanatā naḥ ukṣite uṣāsānaktā vayyā iva raṇvite 
SA_GV01_rvh1-10u-4111	RV_2,003.06c tantuṃ tataṃ saṃvayantī samīcī yajñasya peśaḥ sudughe payasvatī //	tantum tatam saṃvayantī samīcī yajñasya peśaḥ sudughe payasvatī 
SA_GV01_rvh1-10u-4112	RV_2,003.07a daivyā hotārā prathamā viduṣṭara ṛju yakṣataḥ sam ṛcā vapuṣṭarā /	daivyā hotārā prathamā viduṣṭarau ṛju yakṣataḥ sam ṛcā vapuṣṭarā 
SA_GV01_rvh1-10u-4113	RV_2,003.07c devān yajantāv ṛtuthā sam añjato nābhā pṛthivyā adhi sānuṣu triṣu //	devān yajantau ṛtuthā sam añjataḥ nābhā pṛthivyāḥ adhi sānuṣu triṣu 
SA_GV01_rvh1-10u-4114	RV_2,003.08a sarasvatī sādhayantī dhiyaṃ na iḷā devī bhāratī viśvatūrtiḥ /	sarasvatī sādhayantī dhiyam naḥ iḷā devī bhāratī viśvatūrtiḥ 
SA_GV01_rvh1-10u-4115	RV_2,003.08c tisro devīḥ svadhayā barhir edam acchidram pāntu śaraṇaṃ niṣadya //	tisraḥ devīḥ svadhayā barhiḥ ā idam acchidram pāntu śaraṇam niṣadya 
SA_GV01_rvh1-10u-4116	RV_2,003.09a piśaṅgarūpaḥ subharo vayodhāḥ śruṣṭī vīro jāyate devakāmaḥ /	piśaṅga rūpaḥ subharaḥ vayodhāḥ śruṣṭī vīraḥ jāyate deva kāmaḥ 
SA_GV01_rvh1-10u-4117	RV_2,003.09c prajāṃ tvaṣṭā vi ṣyatu nābhim asme athā devānām apy etu pāthaḥ //	prajām tvaṣṭā vi syatu nābhim asme athā devānām api etu pāthaḥ 
SA_GV01_rvh1-10u-4118	RV_2,003.10a vanaspatir avasṛjann upa sthād agnir haviḥ sūdayāti pra dhībhiḥ /	vanaspatiḥ avasṛjan upa sthāt agniḥ haviḥ sūdayāti pra dhībhiḥ 
SA_GV01_rvh1-10u-4119	RV_2,003.10c tridhā samaktaṃ nayatu prajānan devebhyo daivyaḥ śamitopa havyam //	tridhā samaktam nayatu prajānan devebhyaḥ daivyaḥ śamitā upa havyam 
SA_GV01_rvh1-10u-4120	RV_2,003.11a ghṛtam mimikṣe ghṛtam asya yonir ghṛte śrito ghṛtam v asya dhāma /	ghṛtam mimikṣe ghṛtam asya yoniḥ ghṛte śritaḥ ghṛtam u asya dhāma 
SA_GV01_rvh1-10u-4121	RV_2,003.11c anuṣvadham ā vaha mādayasva svāhākṛtaṃ vṛṣabha vakṣi havyam //	anuṣvadham ā vaha mādayasva svāhākṛtam vṛṣabha vakṣi havyam 
SA_GV01_rvh1-10u-4122	RV_2,004.01a huve vaḥ sudyotmānaṃ suvṛktiṃ viśām agnim atithiṃ suprayasam /	huve vaḥ sudyotmānam suvṛktim viśām agnim atithim su prayasam 
SA_GV01_rvh1-10u-4123	RV_2,004.01c mitra iva yo didhiṣāyyo bhūd deva ādeve jane jātavedāḥ //	mitraḥ iva yaḥ didhiṣāyyaḥ bhūt devaḥ ādeve jane jātavedāḥ 
SA_GV01_rvh1-10u-4124	RV_2,004.02a imaṃ vidhanto apāṃ sadhasthe dvitādadhur bhṛgavo vikṣv āyoḥ /	imam vidhantaḥ apām sadhasthe dvitā adadhuḥ bhṛgavaḥ vikṣu āyoḥ 
SA_GV01_rvh1-10u-4125	RV_2,004.02c eṣa viśvāny abhy astu bhūmā devānām agnir aratir jīrāśvaḥ //	eṣa viśvāni abhī astu bhūmā devānām agniḥ aratiḥ jīra aśvaḥ 
SA_GV01_rvh1-10u-4126	RV_2,004.03a agniṃ devāso mānuṣīṣu vikṣu priyaṃ dhuḥ kṣeṣyanto na mitram /	agnim devāsaḥ mānuṣīṣu vikṣu priyam dhuḥ kṣeṣyantaḥ na mitram 
SA_GV01_rvh1-10u-4127	RV_2,004.03c sa dīdayad uśatīr ūrmyā ā dakṣāyyo yo dāsvate dama ā //	sa dīdayat uśatīḥ ūrmyāḥ ā dakṣāyyaḥ yaḥ dāsvate dame ā 
SA_GV01_rvh1-10u-4128	RV_2,004.04a asya raṇvā svasyeva puṣṭiḥ saṃdṛṣṭir asya hiyānasya dakṣoḥ /	asya raṇvā svasya iva puṣṭiḥ saṃdṛṣṭiḥ asya hiyānasya dakṣoḥ 
SA_GV01_rvh1-10u-4129	RV_2,004.04c vi yo bharibhrad oṣadhīṣu jihvām atyo na rathyo dodhavīti vārān //	vi yaḥ bharibhrat oṣadhīṣu jihvām atyaḥ na rathyaḥ dodhavīti vārān 
SA_GV01_rvh1-10u-4130	RV_2,004.05a ā yan me abhvaṃ vanadaḥ panantośigbhyo nāmimīta varṇam /	ā yat me abhvam vanadaḥ pananta uśigbhyaḥ na āmimīta varṇam 
SA_GV01_rvh1-10u-4131	RV_2,004.05c sa citreṇa cikite raṃsu bhāsā jujurvāṃ yo muhur ā yuvā bhūt //	sa citreṇa cikite raṃsu bhāsā jujurvām yaḥ muhur ā yuvā bhūt 
SA_GV01_rvh1-10u-4132	RV_2,004.06a ā yo vanā tātṛṣāṇo na bhāti vār ṇa pathā rathyeva svānīt /	ā yaḥ vanā tātṛṣāṇaḥ na bhāti vār na pathā rathyā iva svānīt 
SA_GV01_rvh1-10u-4133	RV_2,004.06c kṛṣṇādhvā tapū raṇvaś ciketa dyaur iva smayamāno nabhobhiḥ //	kṛṣṇa adhvā tapūḥ raṇvaḥ ciketa dyauḥ iva smayamānaḥ nabhobhiḥ 
SA_GV01_rvh1-10u-4134	RV_2,004.07a sa yo vy asthād abhi dakṣad urvīm paśur naiti svayur agopāḥ /	sa yaḥ vi asthāt abhi dakṣat urvīm paśuḥ na eti svayuḥ agopāḥ 
SA_GV01_rvh1-10u-4135	RV_2,004.07c agniḥ śociṣmāṃ atasāny uṣṇan kṛṣṇavyathir asvadayan na bhūma //	agniḥ śociṣmān atasāni uṣṇan kṛṣṇa vyathiḥ asvadayat na bhūma 
SA_GV01_rvh1-10u-4136	RV_2,004.08a nū te pūrvasyāvaso adhītau tṛtīye vidathe manma śaṃsi /	nu te pūrvasya avasaḥ adhītau tṛtīye vidathe manma śaṃsi 
SA_GV01_rvh1-10u-4137	RV_2,004.08c asme agne saṃyadvīram bṛhantaṃ kṣumantaṃ vājaṃ svapatyaṃ rayiṃ dāḥ //	asme agne saṃyat vīram bṛhantam kṣumantam vājam su apatyam rayim dāḥ 
SA_GV01_rvh1-10u-4138	RV_2,004.09a tvayā yathā gṛtsamadāso agne guhā vanvanta uparāṃ abhi ṣyuḥ /	tvayā yathā gṛtsamadāsaḥ agne guhā vanvantaḥ uparām abhi syuḥ 
SA_GV01_rvh1-10u-4139	RV_2,004.09c suvīrāso abhimātiṣāhaḥ smat sūribhyo gṛṇate tad vayo dhāḥ //	su vīrāsaḥ abhimātiṣāhaḥ smat sūribhyaḥ gṛṇate tat vayaḥ dhāḥ 
SA_GV01_rvh1-10u-4140	RV_2,005.01a hotājaniṣṭa cetanaḥ pitā pitṛbhya ūtaye /	hotā ajaniṣṭa cetanaḥ pitā pitṛbhyaḥ ūtaye 
SA_GV01_rvh1-10u-4141	RV_2,005.01c prayakṣañ jenyaṃ vasu śakema vājino yamam //	prayakṣam jenyam vasu śakema vājinaḥ yamam 
SA_GV01_rvh1-10u-4142	RV_2,005.02a ā yasmin sapta raśmayas tatā yajñasya netari /	ā yasmin sapta raśmayaḥ tatāḥ yajñasya netari 
SA_GV01_rvh1-10u-4143	RV_2,005.02c manuṣvad daivyam aṣṭamam potā viśvaṃ tad invati //	manuṣvat daivyam aṣṭamam potā viśvam tat invati 
SA_GV01_rvh1-10u-4144	RV_2,005.03a dadhanve vā yad īm anu vocad brahmāṇi ver u tat /	dadhanve vā yat īm anu vocat brahmāṇi veḥ u tat 
SA_GV01_rvh1-10u-4145	RV_2,005.03c pari viśvāni kāvyā nemiś cakram ivābhavat //	pari viśvāni kāvyā nemiḥ cakram iva abhavat 
SA_GV01_rvh1-10u-4146	RV_2,005.04a sākaṃ hi śucinā śuciḥ praśāstā kratunājani /	sākam hi śucinā śuciḥ praśāstā kratunā ajani 
SA_GV01_rvh1-10u-4147	RV_2,005.04c vidvāṃ asya vratā dhruvā vayā ivānu rohate //	vidvān asya vratā dhruvā vayāḥ iva anu rohate 
SA_GV01_rvh1-10u-4148	RV_2,005.05a tā asya varṇam āyuvo neṣṭuḥ sacanta dhenavaḥ /	tāḥ asya varṇam āyuvaḥ neṣṭuḥ sacanta dhenavaḥ 
SA_GV01_rvh1-10u-4149	RV_2,005.05c kuvit tisṛbhya ā varaṃ svasāro yā idaṃ yayuḥ //	kuvid tisṛbhyaḥ ā varam svasāraḥ yāḥ idam yayuḥ 
SA_GV01_rvh1-10u-4150	RV_2,005.06a yadī mātur upa svasā ghṛtam bharanty asthita /	yadī mātuḥ upa svasā ghṛtam bharantī asthita 
SA_GV01_rvh1-10u-4151	RV_2,005.06c tāsām adhvaryur āgatau yavo vṛṣṭīva modate //	tāsām adhvaryuḥ āgatau yavaḥ vṛṣṭī iva modate 
SA_GV01_rvh1-10u-4152	RV_2,005.07a svaḥ svāya dhāyase kṛṇutām ṛtvig ṛtvijam /	svaḥ svāya dhāyase kṛṇutām ṛtvij ṛtvijam 
SA_GV01_rvh1-10u-4153	RV_2,005.07c stomaṃ yajñaṃ cād araṃ vanemā rarimā vayam //	stomam yajñam ca āt aram vanema rarimā vayam 
SA_GV01_rvh1-10u-4154	RV_2,005.08a yathā vidvāṃ araṃ karad viśvebhyo yajatebhyaḥ /	yathā vidvān aram karat viśvebhyaḥ yajatebhyaḥ 
SA_GV01_rvh1-10u-4155	RV_2,005.08c ayam agne tve api yaṃ yajñaṃ cakṛmā vayam //	ayam agne tve api yam yajñam cakṛma vayam 
SA_GV01_rvh1-10u-4156	RV_2,006.01a imām me agne samidham imām upasadaṃ vaneḥ /	imām me agne samidham imām upasadam vaneḥ 
SA_GV01_rvh1-10u-4157	RV_2,006.01c imā u ṣu śrudhī giraḥ //	imāḥ u su śrudhi giraḥ 
SA_GV01_rvh1-10u-4158	RV_2,006.02a ayā te agne vidhemorjo napād aśvamiṣṭe /	ayā te agne vidhema ūrjaḥ napāt aśvamiṣṭe 
SA_GV01_rvh1-10u-4159	RV_2,006.02c enā sūktena sujāta //	enā sūktena sujāta 
SA_GV01_rvh1-10u-4160	RV_2,006.03a taṃ tvā gīrbhir girvaṇasaṃ draviṇasyuṃ draviṇodaḥ /	tam tvā gīrbhiḥ girvaṇasam draviṇasyum draviṇaḥ daḥ 
SA_GV01_rvh1-10u-4161	RV_2,006.03c saparyema saparyavaḥ //	saparyema saparyavaḥ 
SA_GV01_rvh1-10u-4162	RV_2,006.04a sa bodhi sūrir maghavā vasupate vasudāvan /	sa bodhi sūriḥ maghavā vasu pate vasu dāvan 
SA_GV01_rvh1-10u-4163	RV_2,006.04c yuyodhy asmad dveṣāṃsi //	yuyodhi asmat dveṣāṃsi 
SA_GV01_rvh1-10u-4164	RV_2,006.05a sa no vṛṣṭiṃ divas pari sa no vājam anarvāṇam /	sa naḥ vṛṣṭim divaḥ pari sa naḥ vājam anarvāṇam 
SA_GV01_rvh1-10u-4165	RV_2,006.05c sa naḥ sahasriṇīr iṣaḥ //	sa naḥ sahasriṇīḥ iṣaḥ 
SA_GV01_rvh1-10u-4166	RV_2,006.06a īḷānāyāvasyave yaviṣṭha dūta no girā /	īḍānāya avasyave yaviṣṭha dūta naḥ girā 
SA_GV01_rvh1-10u-4167	RV_2,006.06c yajiṣṭha hotar ā gahi //	yajiṣṭha hotar ā gahi 
SA_GV01_rvh1-10u-4168	RV_2,006.07a antar hy agna īyase vidvāñ janmobhayā kave /	antar hi agne īyase vidvām janma ubhayā kave 
SA_GV01_rvh1-10u-4169	RV_2,006.07c dūto janyeva mitryaḥ //	dūtaḥ janyā iva mitryaḥ 
SA_GV01_rvh1-10u-4170	RV_2,006.08a sa vidvāṃ ā ca piprayo yakṣi cikitva ānuṣak /	sa vidvān ā ca piprayaḥ yakṣi cikitvaḥ ānuṣak 
SA_GV01_rvh1-10u-4171	RV_2,006.08c ā cāsmin satsi barhiṣi //	ā ca asmin satsi barhiṣi 
SA_GV01_rvh1-10u-4172	RV_2,007.01a śreṣṭhaṃ yaviṣṭha bhāratāgne dyumantam ā bhara /	śreṣṭham yaviṣṭha bhārata agne dyumantam ā bhara 
SA_GV01_rvh1-10u-4173	RV_2,007.01c vaso puruspṛhaṃ rayim //	vaso puruspṛham rayim 
SA_GV01_rvh1-10u-4174	RV_2,007.02a mā no arātir īśata devasya martyasya ca /	mā naḥ arātiḥ īśata devasya martyasya ca 
SA_GV01_rvh1-10u-4175	RV_2,007.02c parṣi tasyā uta dviṣaḥ //	parṣi tasyāḥ uta dviṣaḥ 
SA_GV01_rvh1-10u-4176	RV_2,007.03a viśvā uta tvayā vayaṃ dhārā udanyā iva /	viśvāḥ uta tvayā vayam dhārāḥ udanyāḥ iva 
SA_GV01_rvh1-10u-4177	RV_2,007.03c ati gāhemahi dviṣaḥ //	ati gāhemahi dviṣaḥ 
SA_GV01_rvh1-10u-4178	RV_2,007.04a śuciḥ pāvaka vandyo 'gne bṛhad vi rocase /	śuciḥ pāvaka vandyaḥ gne bṛhat vi rocase 
SA_GV01_rvh1-10u-4179	RV_2,007.04c tvaṃ ghṛtebhir āhutaḥ //	tvam ghṛtebhiḥ āhutaḥ 
SA_GV01_rvh1-10u-4180	RV_2,007.05a tvaṃ no asi bhāratāgne vaśābhir ukṣabhiḥ /	tvam naḥ asi bhārata agne vaśābhiḥ ukṣabhiḥ 
SA_GV01_rvh1-10u-4181	RV_2,007.05c aṣṭāpadībhir āhutaḥ //	aṣṭāpadībhiḥ āhutaḥ 
SA_GV01_rvh1-10u-4182	RV_2,007.06a drvannaḥ sarpirāsutiḥ pratno hotā vareṇyaḥ /	dru annaḥ sarpiḥ āsutiḥ pratnaḥ hotā vareṇyaḥ 
SA_GV01_rvh1-10u-4183	RV_2,007.06c sahasas putro adbhutaḥ //	sahasaḥ putraḥ adbhutaḥ 
SA_GV01_rvh1-10u-4184	RV_2,008.01a vājayann iva nū rathān yogāṃ agner upa stuhi /	vājayan iva nu rathān yogān agneḥ upa stuhi 
SA_GV01_rvh1-10u-4185	RV_2,008.01c yaśastamasya mīḷhuṣaḥ //	yaśastamasya mīḷhuṣaḥ 
SA_GV01_rvh1-10u-4186	RV_2,008.02a yaḥ sunītho dadāśuṣe 'juryo jarayann arim /	yaḥ su nīthaḥ dadāśuṣe juryaḥ jarayan arim 
SA_GV01_rvh1-10u-4187	RV_2,008.02c cārupratīka āhutaḥ //	cāru pratīkaḥ āhutaḥ 
SA_GV01_rvh1-10u-4188	RV_2,008.03a ya u śriyā dameṣv ā doṣoṣasi praśasyate /	yaḥ u śriyā dameṣu ā doṣā uṣasi praśasyate 
SA_GV01_rvh1-10u-4189	RV_2,008.03c yasya vrataṃ na mīyate //	yasya vratam na mīyate 
SA_GV01_rvh1-10u-4190	RV_2,008.04a ā yaḥ svar ṇa bhānunā citro vibhāty arciṣā /	ā yaḥ svar na bhānunā citraḥ vibhāti arciṣā 
SA_GV01_rvh1-10u-4191	RV_2,008.04c añjāno ajarair abhi //	añjānaḥ ajaraiḥ abhi 
SA_GV01_rvh1-10u-4192	RV_2,008.05a atrim anu svarājyam agnim ukthāni vāvṛdhuḥ /	atrim anu sva rājyam agnim ukthāni vāvṛdhuḥ 
SA_GV01_rvh1-10u-4193	RV_2,008.05c viśvā adhi śriyo dadhe //	viśvāḥ adhi śriyaḥ dadhe 
SA_GV01_rvh1-10u-4194	RV_2,008.06a agner indrasya somasya devānām ūtibhir vayam /	agneḥ indrasya somasya devānām ūtibhiḥ vayam 
SA_GV01_rvh1-10u-4195	RV_2,008.06c ariṣyantaḥ sacemahy abhi ṣyāma pṛtanyataḥ //	a riṣyantaḥ sacemahi abhi syāma pṛtanyataḥ 
SA_GV01_rvh1-10u-4196	RV_2,009.01a ni hotā hotṛṣadane vidānas tveṣo dīdivāṃ asadat sudakṣaḥ /	ni hotā hotṛṣadane vidānaḥ tveṣaḥ dīdivān asadat su dakṣaḥ 
SA_GV01_rvh1-10u-4197	RV_2,009.01c adabdhavratapramatir vasiṣṭhaḥ sahasrambharaḥ śucijihvo agniḥ //	adabdha vrata pramatiḥ vasiṣṭhaḥ sahasrambharaḥ śuci jihvaḥ agniḥ 
SA_GV01_rvh1-10u-4198	RV_2,009.02a tvaṃ dūtas tvam u naḥ paraspās tvaṃ vasya ā vṛṣabha praṇetā /	tvam dūtaḥ tvam u naḥ paraspāḥ tvam vasyaḥ ā vṛṣabha praṇetā 
SA_GV01_rvh1-10u-4199	RV_2,009.02c agne tokasya nas tane tanūnām aprayucchan dīdyad bodhi gopāḥ //	agne tokasya naḥ tane tanūnām aprayucchan dīdyat bodhi gopāḥ 
SA_GV01_rvh1-10u-4200	RV_2,009.03a vidhema te parame janmann agne vidhema stomair avare sadhasthe /	vidhema te parame janman agne vidhema stomaiḥ avare sadhasthe 
SA_GV01_rvh1-10u-4201	RV_2,009.03c yasmād yoner udārithā yaje tam pra tve havīṃṣi juhure samiddhe //	yasmāt yoneḥ udāritha yaje tam pra tve havīṃṣi juhure samiddhe 
SA_GV01_rvh1-10u-4202	RV_2,009.04a agne yajasva haviṣā yajīyāñ chruṣṭī deṣṇam abhi gṛṇīhi rādhaḥ /	agne yajasva haviṣā yajīyān śruṣṭī deṣṇam abhi gṛṇīhi rādhaḥ 
SA_GV01_rvh1-10u-4203	RV_2,009.04c tvaṃ hy asi rayipatī rayīṇāṃ tvaṃ śukrasya vacaso manotā //	tvam hi asi rayi patiḥ rayīṇām tvam śukrasya vacasaḥ manotā 
SA_GV01_rvh1-10u-4204	RV_2,009.05a ubhayaṃ te na kṣīyate vasavyaṃ dive-dive jāyamānasya dasma /	ubhayam te na kṣīyate vasavyam dive dive jāyamānasya dasma 
SA_GV01_rvh1-10u-4205	RV_2,009.05c kṛdhi kṣumantaṃ jaritāram agne kṛdhi patiṃ svapatyasya rāyaḥ //	kṛdhi kṣumantam jaritāram agne kṛdhi patim su apatyasya rāyaḥ 
SA_GV01_rvh1-10u-4206	RV_2,009.06a sainānīkena suvidatro asme yaṣṭā devāṃ āyajiṣṭhaḥ svasti /	sainānīkena suvidatraḥ asme yaṣṭā devān āyajiṣṭhaḥ svasti 
SA_GV01_rvh1-10u-4207	RV_2,009.06c adabdho gopā uta naḥ paraspā agne dyumad uta revad didīhi //	adabdhaḥ gopāḥ uta naḥ paraspāḥ agne dyumat uta revat didīhi 
SA_GV01_rvh1-10u-4208	RV_2,010.01a johūtro agniḥ prathamaḥ piteveḷas pade manuṣā yat samiddhaḥ /	johūtraḥ agniḥ prathamaḥ pitā iva iḍaḥ pade manuṣā yat samiddhaḥ 
SA_GV01_rvh1-10u-4209	RV_2,010.01c śriyaṃ vasāno amṛto vicetā marmṛjenyaḥ śravasyaḥ sa vājī //	śriyam vasānaḥ amṛtaḥ vicetāḥ marmṛjenyaḥ śravasyaḥ sa vājī 
SA_GV01_rvh1-10u-4210	RV_2,010.02a śrūyā agniś citrabhānur havam me viśvābhir gīrbhir amṛto vicetāḥ /	śrūyāḥ agniḥ citrabhānuḥ havam me viśvābhiḥ gīrbhiḥ amṛtaḥ vicetāḥ 
SA_GV01_rvh1-10u-4211	RV_2,010.02c śyāvā rathaṃ vahato rohitā votāruṣāha cakre vibhṛtraḥ //	śyāvā ratham vahataḥ rohitā cakre vibhṛtraḥ 
SA_GV01_rvh1-10u-4212	RV_2,010.03a uttānāyām ajanayan suṣūtam bhuvad agniḥ purupeśāsu garbhaḥ /	uttānāyām ajanayan suṣūtam bhuvat agniḥ puru peśāsu garbhaḥ 
SA_GV01_rvh1-10u-4213	RV_2,010.03c śiriṇāyāṃ cid aktunā mahobhir aparīvṛto vasati pracetāḥ //	śiriṇāyām cit aktunā mahobhiḥ aparīvṛtaḥ vasati pracetāḥ 
SA_GV01_rvh1-10u-4214	RV_2,010.04a jigharmy agniṃ haviṣā ghṛtena pratikṣiyantam bhuvanāni viśvā /	jigharmi agnim haviṣā ghṛtena pratikṣiyantam bhuvanāni viśvā 
SA_GV01_rvh1-10u-4215	RV_2,010.04c pṛthuṃ tiraścā vayasā bṛhantaṃ vyaciṣṭham annai rabhasaṃ dṛśānam //	pṛthum tiraścā vayasā bṛhantam vyaciṣṭham annaiḥ rabhasam dṛśānam 
SA_GV01_rvh1-10u-4216	RV_2,010.05a ā viśvataḥ pratyañcaṃ jigharmy arakṣasā manasā taj juṣeta /	ā viśvatas pratyañcam jigharmi arakṣasā manasā tat juṣeta 
SA_GV01_rvh1-10u-4217	RV_2,010.05c maryaśrī spṛhayadvarṇo agnir nābhimṛśe tanvā jarbhurāṇaḥ //	marya śrī spṛhayat varṇaḥ agniḥ na abhimṛśe tanvā jarbhurāṇaḥ 
SA_GV01_rvh1-10u-4218	RV_2,010.06a jñeyā bhāgaṃ sahasāno vareṇa tvādūtāso manuvad vadema /	jñeyāḥ bhāgam sahasānaḥ vareṇa tvādūtāsaḥ manu vat vadema 
SA_GV01_rvh1-10u-4219	RV_2,010.06c anūnam agniṃ juhvā vacasyā madhupṛcaṃ dhanasā johavīmi //	anūnam agnim juhvā vacasyā madhu pṛcam dhana sāḥ johavīmi 
SA_GV01_rvh1-10u-4220	RV_2,011.01a śrudhī havam indra mā riṣaṇyaḥ syāma te dāvane vasūnām /	śrudhi havam indra mā riṣaṇyaḥ syāma te dāvane vasūnām 
SA_GV01_rvh1-10u-4221	RV_2,011.01c imā hi tvām ūrjo vardhayanti vasūyavaḥ sindhavo na kṣarantaḥ //	imāḥ hi tvām ūrjaḥ vardhayanti vasūyavaḥ sindhavaḥ na kṣarantaḥ 
SA_GV01_rvh1-10u-4222	RV_2,011.02a sṛjo mahīr indra yā apinvaḥ pariṣṭhitā ahinā śūra pūrvīḥ /	sṛjaḥ mahīḥ indra yāḥ apinvaḥ pariṣṭhitāḥ ahinā śūra pūrvīḥ 
SA_GV01_rvh1-10u-4223	RV_2,011.02c amartyaṃ cid dāsam manyamānam avābhinad ukthair vāvṛdhānaḥ //	amartyam cit dāsam manyamānam avābhinat ukthaiḥ vāvṛdhānaḥ 
SA_GV01_rvh1-10u-4224	RV_2,011.03a uktheṣv in nu śūra yeṣu cākan stomeṣv indra rudriyeṣu ca /	uktheṣu id nu śūra yeṣu cākan stomeṣu indra rudriyeṣu ca 
SA_GV01_rvh1-10u-4225	RV_2,011.03c tubhyed etā yāsu mandasānaḥ pra vāyave sisrate na śubhrāḥ //	tubhya id etāḥ yāsu mandasānaḥ pra vāyave sisrate na śubhrāḥ 
SA_GV01_rvh1-10u-4226	RV_2,011.04a śubhraṃ nu te śuṣmaṃ vardhayantaḥ śubhraṃ vajram bāhvor dadhānāḥ /	śubhram nu te śuṣmam vardhayantaḥ śubhram vajram bāhvoḥ dadhānāḥ 
SA_GV01_rvh1-10u-4227	RV_2,011.04c śubhras tvam indra vāvṛdhāno asme dāsīr viśaḥ sūryeṇa sahyāḥ //	śubhraḥ tvam indra vāvṛdhānaḥ asme dāsīḥ viśaḥ sūryeṇa sahyāḥ 
SA_GV01_rvh1-10u-4228	RV_2,011.05a guhā hitaṃ guhyaṃ gūḷham apsv apīvṛtam māyinaṃ kṣiyantam /	guhā hitam guhyam gūḍham apsu apīvṛtam māyinam kṣiyantam 
SA_GV01_rvh1-10u-4229	RV_2,011.05c uto apo dyāṃ tastabhvāṃsam ahann ahiṃ śūra vīryeṇa //	uta u apaḥ dyām tastabhvāṃsam ahan ahim śūra vīryeṇa 
SA_GV01_rvh1-10u-4230	RV_2,011.06a stavā nu ta indra pūrvyā mahāny uta stavāma nūtanā kṛtāni /	stavā nu te indra pūrvyā mahāni uta stavāma nūtanā kṛtāni 
SA_GV01_rvh1-10u-4231	RV_2,011.06c stavā vajram bāhvor uśantaṃ stavā harī sūryasya ketū //	stavā vajram bāhvoḥ uśantam stavā harī sūryasya ketū 
SA_GV01_rvh1-10u-4232	RV_2,011.07a harī nu ta indra vājayantā ghṛtaścutaṃ svāram asvārṣṭām /	harī nu te indra vājayantā ghṛtaścutam svāram asvārṣṭām 
SA_GV01_rvh1-10u-4233	RV_2,011.07c vi samanā bhūmir aprathiṣṭāraṃsta parvataś cit sariṣyan //	vi samanā bhūmiḥ aprathiṣṭa araṃsta parvataḥ cit sariṣyan 
SA_GV01_rvh1-10u-4234	RV_2,011.08a ni parvataḥ sādy aprayucchan sam mātṛbhir vāvaśāno akrān /	ni parvataḥ sādi aprayucchan sam mātṛbhiḥ vāvaśānaḥ akrān 
SA_GV01_rvh1-10u-4235	RV_2,011.08c dūre pāre vāṇīṃ vardhayanta indreṣitāṃ dhamanim paprathan ni //	dūre pāre vāṇīm vardhayantaḥ indra iṣitām dhamanim paprathat ni 
SA_GV01_rvh1-10u-4236	RV_2,011.09a indro mahāṃ sindhum āśayānam māyāvinaṃ vṛtram asphuran niḥ /	indraḥ mahām sindhum āśayānam māyāvinam vṛtram asphurat niḥ 
SA_GV01_rvh1-10u-4237	RV_2,011.09c arejetāṃ rodasī bhiyāne kanikradato vṛṣṇo asya vajrāt //	arejetām rodasī bhiyāne kanikradataḥ vṛṣṇaḥ asya vajrāt 
SA_GV01_rvh1-10u-4238	RV_2,011.10a aroravīd vṛṣṇo asya vajro 'mānuṣaṃ yan mānuṣo nijūrvāt /	aroravīt vṛṣṇaḥ asya vajraḥ mānuṣam yat mānuṣaḥ nijūrvāt 
SA_GV01_rvh1-10u-4239	RV_2,011.10c ni māyino dānavasya māyā apādayat papivān sutasya //	ni māyinaḥ dānavasya māyāḥ apādayat papivān sutasya 
SA_GV01_rvh1-10u-4240	RV_2,011.11a pibā-pibed indra śūra somam mandantu tvā mandinaḥ sutāsaḥ /	piba a piba id indra śūra somam mandantu tvā mandinaḥ sutāsaḥ 
SA_GV01_rvh1-10u-4241	RV_2,011.11c pṛṇantas te kukṣī vardhayantv itthā sutaḥ paura indram āva //	pṛṇantaḥ te kukṣī vardhayantu itthā sutaḥ pauraḥ indram āva 
SA_GV01_rvh1-10u-4242	RV_2,011.12a tve indrāpy abhūma viprā dhiyaṃ vanema ṛtayā sapantaḥ /	tve indra api abhūma viprāḥ dhiyam vanema ṛtayā sapantaḥ 
SA_GV01_rvh1-10u-4243	RV_2,011.12c avasyavo dhīmahi praśastiṃ sadyas te rāyo dāvane syāma //	avasyavaḥ dhīmahi praśastim sadyas te rāyaḥ dāvane syāma 
SA_GV01_rvh1-10u-4244	RV_2,011.13a syāma te ta indra ye ta ūtī avasyava ūrjaṃ vardhayantaḥ /	syāma te te indra ye te ūtī avasyavaḥ ūrjam vardhayantaḥ 
SA_GV01_rvh1-10u-4245	RV_2,011.13c śuṣmintamaṃ yaṃ cākanāma devāsme rayiṃ rāsi vīravantam //	śuṣmintamam yam cākanāma deva asme rayim rāsi vīravantam 
SA_GV01_rvh1-10u-4246	RV_2,011.14a rāsi kṣayaṃ rāsi mitram asme rāsi śardha indra mārutaṃ naḥ /	rāsi kṣayam rāsi mitram asme rāsi śardhaḥ indra mārutam naḥ 
SA_GV01_rvh1-10u-4247	RV_2,011.14c sajoṣaso ye ca mandasānāḥ pra vāyavaḥ pānty agraṇītim //	sajoṣasaḥ ye ca mandasānāḥ pra vāyavaḥ pānti agraṇītim 
SA_GV01_rvh1-10u-4248	RV_2,011.15a vyantv in nu yeṣu mandasānas tṛpat somam pāhi drahyad indra /	vyantu id nu yeṣu mandasānaḥ tṛpat somam pāhi drahyat indra 
SA_GV01_rvh1-10u-4249	RV_2,011.15c asmān su pṛtsv ā tarutrāvardhayo dyām bṛhadbhir arkaiḥ //	asmān su pṛtsu ā tarutra avardhayaḥ dyām bṛhadbhiḥ arkaiḥ 
SA_GV01_rvh1-10u-4250	RV_2,011.16a bṛhanta in nu ye te tarutrokthebhir vā sumnam āvivāsān /	bṛhantaḥ id nu ye te tarutra ukthebhiḥ vā sumnam āvivāsān 
SA_GV01_rvh1-10u-4251	RV_2,011.16c stṛṇānāso barhiḥ pastyāvat tvotā id indra vājam agman //	stṛṇānāsaḥ barhiḥ pastyāvat tvotāḥ id indra vājam agman 
SA_GV01_rvh1-10u-4252	RV_2,011.17a ugreṣv in nu śūra mandasānas trikadrukeṣu pāhi somam indra /	ugreṣu id nu śūra mandasānaḥ trikadrukeṣu pāhi somam indra 
SA_GV01_rvh1-10u-4253	RV_2,011.17c pradodhuvac chmaśruṣu prīṇāno yāhi haribhyāṃ sutasya pītim //	pradodhuvat śmaśruṣu prīṇānaḥ yāhi haribhyām sutasya pītim 
SA_GV01_rvh1-10u-4254	RV_2,011.18a dhiṣvā śavaḥ śūra yena vṛtram avābhinad dānum aurṇavābham /	dhiṣvā śavaḥ śūra yena vṛtram avābhinat dānum aurṇavābham 
SA_GV01_rvh1-10u-4255	RV_2,011.18c apāvṛṇor jyotir āryāya ni savyataḥ sādi dasyur indra //	apāvṛṇoḥ jyotiḥ āryāya ni savyatas sādi dasyuḥ indra 
SA_GV01_rvh1-10u-4256	RV_2,011.19a sanema ye ta ūtibhis taranto viśvā spṛdha āryeṇa dasyūn /	sanema ye te ūtibhiḥ tarantaḥ viśvāḥ spṛdhaḥ āryeṇa dasyūn 
SA_GV01_rvh1-10u-4257	RV_2,011.19c asmabhyaṃ tat tvāṣṭraṃ viśvarūpam arandhayaḥ sākhyasya tritāya //	asmabhyam tat tvāṣṭram viśva rūpam arandhayaḥ sākhyasya tritāya 
SA_GV01_rvh1-10u-4258	RV_2,011.20a asya suvānasya mandinas tritasya ny arbudaṃ vāvṛdhāno astaḥ /	asya suvānasya mandinaḥ tritasya ni arbudam vāvṛdhānaḥ astar 
SA_GV01_rvh1-10u-4259	RV_2,011.20c avartayat sūryo na cakram bhinad valam indro aṅgirasvān //	avartayat sūryaḥ na cakram bhinat valam indraḥ aṅgirasvān 
SA_GV01_rvh1-10u-4260	RV_2,011.21a nūnaṃ sā te prati varaṃ jaritre duhīyad indra dakṣiṇā maghonī /	nūnam sā te prati varam jaritre duhīyat indra dakṣiṇā maghonī 
SA_GV01_rvh1-10u-4261	RV_2,011.21c śikṣā stotṛbhyo māti dhag bhago no bṛhad vadema vidathe suvīrāḥ //	śikṣa stotṛbhyaḥ mā ati dhak bhagaḥ naḥ bṛhat vadema vidathe su vīrāḥ 
SA_GV01_rvh1-10u-4262	RV_2,012.01a yo jāta eva prathamo manasvān devo devān kratunā paryabhūṣat /	yaḥ jātaḥ eva prathamaḥ manasvān devaḥ devān kratunā paryabhūṣat 
SA_GV01_rvh1-10u-4263	RV_2,012.01c yasya śuṣmād rodasī abhyasetāṃ nṛmṇasya mahnā sa janāsa indraḥ //	yasya śuṣmāt rodasī abhyasetām nṛmṇasya mahnā sa janāsaḥ indraḥ 
SA_GV01_rvh1-10u-4264	RV_2,012.02a yaḥ pṛthivīṃ vyathamānām adṛṃhad yaḥ parvatān prakupitāṃ aramṇāt /	yaḥ pṛthivīm vyathamānām adṛṃhat yaḥ parvatān prakupitām aramṇāt 
SA_GV01_rvh1-10u-4265	RV_2,012.02c yo antarikṣaṃ vimame varīyo yo dyām astabhnāt sa janāsa indraḥ //	yaḥ antarikṣam vimame varīyaḥ yaḥ dyām astabhnāt sa janāsaḥ indraḥ 
SA_GV01_rvh1-10u-4266	RV_2,012.03a yo hatvāhim ariṇāt sapta sindhūn yo gā udājad apadhā valasya /	yaḥ hatvā ahim ariṇāt sapta sindhūn yaḥ gāḥ udājat apadhā valasya 
SA_GV01_rvh1-10u-4267	RV_2,012.03c yo aśmanor antar agniṃ jajāna saṃvṛk samatsu sa janāsa indraḥ //	yaḥ aśmanoḥ antar agnim jajāna saṃvṛj samatsu sa janāsaḥ indraḥ 
SA_GV01_rvh1-10u-4268	RV_2,012.04a yenemā viśvā cyavanā kṛtāni yo dāsaṃ varṇam adharaṃ guhākaḥ /	yena imā viśvā cyavanā kṛtāni yaḥ dāsam varṇam adharam guhā akaḥ 
SA_GV01_rvh1-10u-4269	RV_2,012.04c śvaghnīva yo jigīvāṃl lakṣam ādad aryaḥ puṣṭāni sa janāsa indraḥ //	śvaghnī iva yaḥ jigīvān lakṣam ādat aryaḥ puṣṭāni sa janāsaḥ indraḥ 
SA_GV01_rvh1-10u-4270	RV_2,012.05a yaṃ smā pṛcchanti kuha seti ghoram utem āhur naiṣo astīty enam /	yam sma pṛcchanti kuha sa iti ghoram uta īm āhuḥ na eṣaḥ asti iti enam 
SA_GV01_rvh1-10u-4271	RV_2,012.05c so aryaḥ puṣṭīr vija ivā mināti śrad asmai dhatta sa janāsa indraḥ //	saḥ aryaḥ puṣṭīḥ vijaḥ iva ā mināti śrath asmai dhatta sa janāsaḥ indraḥ 
SA_GV01_rvh1-10u-4272	RV_2,012.06a yo radhrasya coditā yaḥ kṛśasya yo brahmaṇo nādhamānasya kīreḥ /	yaḥ radhrasya coditā yaḥ kṛśasya yaḥ brahmaṇaḥ nādhamānasya kīreḥ 
SA_GV01_rvh1-10u-4273	RV_2,012.06c yuktagrāvṇo yo 'vitā suśipraḥ sutasomasya sa janāsa indraḥ //	yukta grāvṇaḥ yaḥ vitā su śipraḥ suta somasya sa janāsaḥ indraḥ 
SA_GV01_rvh1-10u-4274	RV_2,012.07a yasyāśvāsaḥ pradiśi yasya gāvo yasya grāmā yasya viśve rathāsaḥ /	yasya aśvāsaḥ pradiśi yasya gāvaḥ yasya grāmāḥ yasya viśve rathāsaḥ 
SA_GV01_rvh1-10u-4275	RV_2,012.07c yaḥ sūryaṃ ya uṣasaṃ jajāna yo apāṃ netā sa janāsa indraḥ //	yaḥ sūryam yaḥ uṣasam jajāna yaḥ apām netā sa janāsaḥ indraḥ 
SA_GV01_rvh1-10u-4276	RV_2,012.08a yaṃ krandasī saṃyatī vihvayete pare 'vara ubhayā amitrāḥ /	yam krandasī saṃyatī vihvayete pare vare ubhayāḥ amitrāḥ 
SA_GV01_rvh1-10u-4277	RV_2,012.08c samānaṃ cid ratham ātasthivāṃsā nānā havete sa janāsa indraḥ //	samānam cit ratham ātasthivāṃsā nānā havete sa janāsaḥ indraḥ 
SA_GV01_rvh1-10u-4278	RV_2,012.09a yasmān na ṛte vijayante janāso yaṃ yudhyamānā avase havante /	yasmāt na ṛte vijayante janāsaḥ yam yudhyamānāḥ avase havante 
SA_GV01_rvh1-10u-4279	RV_2,012.09c yo viśvasya pratimānam babhūva yo acyutacyut sa janāsa indraḥ //	yaḥ viśvasya pratimānam babhūva yaḥ a cyuta cyut sa janāsaḥ indraḥ 
SA_GV01_rvh1-10u-4280	RV_2,012.10a yaḥ śaśvato mahy eno dadhānān amanyamānāñ charvā jaghāna /	yaḥ śaśvataḥ mahi enaḥ dadhānān a manyamānām śarvā jaghāna 
SA_GV01_rvh1-10u-4281	RV_2,012.10c yaḥ śardhate nānudadāti śṛdhyāṃ yo dasyor hantā sa janāsa indraḥ //	yaḥ śardhate na anudadāti śṛdhyām yaḥ dasyoḥ hantā sa janāsaḥ indraḥ 
SA_GV01_rvh1-10u-4282	RV_2,012.11a yaḥ śambaram parvateṣu kṣiyantaṃ catvāriṃśyāṃ śarady anvavindat /	yaḥ śambaram parvateṣu kṣiyantam catvāriṃśyām śaradi anvavindat 
SA_GV01_rvh1-10u-4283	RV_2,012.11c ojāyamānaṃ yo ahiṃ jaghāna dānuṃ śayānaṃ sa janāsa indraḥ //	ojāyamānam yaḥ ahim jaghāna dānum śayānam sa janāsaḥ indraḥ 
SA_GV01_rvh1-10u-4284	RV_2,012.12a yaḥ saptaraśmir vṛṣabhas tuviṣmān avāsṛjat sartave sapta sindhūn /	yaḥ sapta raśmiḥ vṛṣabhaḥ tuviṣmān avāsṛjat sartave sapta sindhūn 
SA_GV01_rvh1-10u-4285	RV_2,012.12c yo rauhiṇam asphurad vajrabāhur dyām ārohantaṃ sa janāsa indraḥ //	yaḥ rauhiṇam asphurat vajra bāhuḥ dyām ārohantam sa janāsaḥ indraḥ 
SA_GV01_rvh1-10u-4286	RV_2,012.13a dyāvā cid asmai pṛthivī namete śuṣmāc cid asya parvatā bhayante /	dyāvā cit asmai pṛthivī namete śuṣmāt cit asya parvatāḥ bhayante 
SA_GV01_rvh1-10u-4287	RV_2,012.13c yaḥ somapā nicito vajrabāhur yo vajrahastaḥ sa janāsa indraḥ //	yaḥ soma pāḥ nicitaḥ vajra bāhuḥ yaḥ vajra hastaḥ sa janāsaḥ indraḥ 
SA_GV01_rvh1-10u-4288	RV_2,012.14a yaḥ sunvantam avati yaḥ pacantaṃ yaḥ śaṃsantaṃ yaḥ śaśamānam ūtī /	yaḥ sunvantam avati yaḥ pacantam yaḥ śaṃsantam yaḥ śaśamānam ūtī 
SA_GV01_rvh1-10u-4289	RV_2,012.14c yasya brahma vardhanaṃ yasya somo yasyedaṃ rādhaḥ sa janāsa indraḥ //	yasya brahma vardhanam yasya somaḥ yasya idam rādhaḥ sa janāsaḥ indraḥ 
SA_GV01_rvh1-10u-4290	RV_2,012.15a yaḥ sunvate pacate dudhra ā cid vājaṃ dardarṣi sa kilāsi satyaḥ /	yaḥ sunvate pacate dudhraḥ ā cit vājam dardarṣi sa kila asi satyaḥ 
SA_GV01_rvh1-10u-4291	RV_2,012.15c vayaṃ ta indra viśvaha priyāsaḥ suvīrāso vidatham ā vadema //	vayam te indra viśvaha priyāsaḥ su vīrāsaḥ vidatham ā vadema 
SA_GV01_rvh1-10u-4292	RV_2,013.01a ṛtur janitrī tasyā apas pari makṣū jāta āviśad yāsu vardhate /	ṛtuḥ janitrī tasyāḥ apaḥ pari makṣū jātaḥ āviśat yāsu vardhate 
SA_GV01_rvh1-10u-4293	RV_2,013.01c tad āhanā abhavat pipyuṣī payo 'ṃśoḥ pīyūṣam prathamaṃ tad ukthyam //	tat āhanāḥ abhavat pipyuṣī payaḥ ṃśoḥ pīyūṣam prathamam tat ukthyam 
SA_GV01_rvh1-10u-4294	RV_2,013.02a sadhrīm ā yanti pari bibhratīḥ payo viśvapsnyāya pra bharanta bhojanam /	sadhrīm ā yanti pari bibhratīḥ payaḥ viśvapsnyāya pra bharanta bhojanam 
SA_GV01_rvh1-10u-4295	RV_2,013.02c samāno adhvā pravatām anuṣyade yas tākṛṇoḥ prathamaṃ sāsy ukthyaḥ //	samānaḥ adhvā pravatām anuṣyade yaḥ tā akṛṇoḥ prathamam sa asi ukthyaḥ 
SA_GV01_rvh1-10u-4296	RV_2,013.03a anv eko vadati yad dadāti tad rūpā minan tadapā eka īyate /	anu ekaḥ vadati yat dadāti tat rūpā minan tad apāḥ ekaḥ īyate 
SA_GV01_rvh1-10u-4297	RV_2,013.03c viśvā ekasya vinudas titikṣate yas tākṛṇoḥ prathamaṃ sāsy ukthyaḥ //	viśvāḥ ekasya vinudaḥ titikṣate yaḥ tā akṛṇoḥ prathamam sa asi ukthyaḥ 
SA_GV01_rvh1-10u-4298	RV_2,013.04a prajābhyaḥ puṣṭiṃ vibhajanta āsate rayim iva pṛṣṭham prabhavantam āyate /	prajābhyaḥ puṣṭim vibhajantaḥ āsate rayim iva pṛṣṭham prabhavantam āyate 
SA_GV01_rvh1-10u-4299	RV_2,013.04c asinvan daṃṣṭraiḥ pitur atti bhojanaṃ yas tākṛṇoḥ prathamaṃ sāsy ukthyaḥ //	asinvan daṃṣṭraiḥ pituḥ atti bhojanam yaḥ tā akṛṇoḥ prathamam sa asi ukthyaḥ 
SA_GV01_rvh1-10u-4300	RV_2,013.05a adhākṛṇoḥ pṛthivīṃ saṃdṛśe dive yo dhautīnām ahihann āriṇak pathaḥ /	adha akṛṇoḥ pṛthivīm saṃdṛśe dive yaḥ dhautīnām ahi han āriṇak pathaḥ 
SA_GV01_rvh1-10u-4301	RV_2,013.05c taṃ tvā stomebhir udabhir na vājinaṃ devaṃ devā ajanan sāsy ukthyaḥ //	tam tvā stomebhiḥ udabhiḥ na vājinam devam devāḥ ajanan sa asi ukthyaḥ 
SA_GV01_rvh1-10u-4302	RV_2,013.06a yo bhojanaṃ ca dayase ca vardhanam ārdrād ā śuṣkam madhumad dudohitha /	yaḥ bhojanam ca dayase ca vardhanam ārdrāt ā śuṣkam madhumat dudohitha 
SA_GV01_rvh1-10u-4303	RV_2,013.06c sa śevadhiṃ ni dadhiṣe vivasvati viśvasyaika īśiṣe sāsy ukthyaḥ //	sa śevadhim ni dadhiṣe vivasvati viśvasya ekaḥ īśiṣe sa asi ukthyaḥ 
SA_GV01_rvh1-10u-4304	RV_2,013.07a yaḥ puṣpiṇīś ca prasvaś ca dharmaṇādhi dāne vy avanīr adhārayaḥ /	yaḥ puṣpiṇīḥ ca prasvaḥ ca dharmaṇā adhi dāne vi avanīḥ adhārayaḥ 
SA_GV01_rvh1-10u-4305	RV_2,013.07c yaś cāsamā ajano didyuto diva urur ūrvāṃ abhitaḥ sāsy ukthyaḥ //	yaḥ ca asamāḥ ajanaḥ didyutaḥ divaḥ uruḥ ūrvām abhitas sa asi ukthyaḥ 
SA_GV01_rvh1-10u-4306	RV_2,013.08a yo nārmaraṃ sahavasuṃ nihantave pṛkṣāya ca dāsaveśāya cāvahaḥ /	yaḥ nārmaram sahavasum nihantave pṛkṣāya ca dāsaveśāya ca avahaḥ 
SA_GV01_rvh1-10u-4307	RV_2,013.08c ūrjayantyā apariviṣṭam āsyam utaivādya purukṛt sāsy ukthyaḥ //	ūrjayantyāḥ apariviṣṭam āsyam uta eva adya puru kṛt sa asi ukthyaḥ 
SA_GV01_rvh1-10u-4308	RV_2,013.09a śataṃ vā yasya daśa sākam ādya ekasya śruṣṭau yad dha codam āvitha /	śatam vā yasya daśa sākam ādyaḥ ekasya śruṣṭau yat ha codam āvitha 
SA_GV01_rvh1-10u-4309	RV_2,013.09c arajjau dasyūn sam unab dabhītaye suprāvyo abhavaḥ sāsy ukthyaḥ //	a rajjau dasyūn sam unap dabhītaye suprāvyaḥ abhavaḥ sa asi ukthyaḥ 
SA_GV01_rvh1-10u-4310	RV_2,013.10a viśved anu rodhanā asya pauṃsyaṃ dadur asmai dadhire kṛtnave dhanam /	viśvā id anu rodhanā asya pauṃsyam daduḥ asmai dadhire kṛtnave dhanam 
SA_GV01_rvh1-10u-4311	RV_2,013.10c ṣaḷ astabhnā viṣṭiraḥ pañca saṃdṛśaḥ pari paro abhavaḥ sāsy ukthyaḥ //	ṣaḍ astabhnāḥ viṣṭiraḥ pañca saṃdṛśaḥ pari paras abhavaḥ sa asi ukthyaḥ 
SA_GV01_rvh1-10u-4312	RV_2,013.11a supravācanaṃ tava vīra vīryaṃ yad ekena kratunā vindase vasu /	su pravācanam tava vīra vīryam yat ekena kratunā vindase vasu 
SA_GV01_rvh1-10u-4313	RV_2,013.11c jātūṣṭhirasya pra vayaḥ sahasvato yā cakartha sendra viśvāsy ukthyaḥ //	jātūṣṭhirasya pra vayaḥ sahasvataḥ yā cakartha sa indra viśvā asi ukthyaḥ 
SA_GV01_rvh1-10u-4314	RV_2,013.12a aramayaḥ sarapasas tarāya kaṃ turvītaye ca vayyāya ca srutim /	aramayaḥ sarapasaḥ tarāya kam turvītaye ca vayyāya ca srutim 
SA_GV01_rvh1-10u-4315	RV_2,013.12c nīcā santam ud anayaḥ parāvṛjam prāndhaṃ śroṇaṃ śravayan sāsy ukthyaḥ //	nīcā santam ud anayaḥ parāvṛjam pra andham śroṇam śravayan sa asi ukthyaḥ 
SA_GV01_rvh1-10u-4316	RV_2,013.13a asmabhyaṃ tad vaso dānāya rādhaḥ sam arthayasva bahu te vasavyam /	asmabhyam tat vaso dānāya rādhaḥ sam arthayasva bahu te vasavyam 
SA_GV01_rvh1-10u-4317	RV_2,013.13c indra yac citraṃ śravasyā anu dyūn bṛhad vadema vidathe suvīrāḥ //	indra yat citram śravasyāḥ anu dyūn bṛhat vadema vidathe su vīrāḥ 
SA_GV01_rvh1-10u-4318	RV_2,014.01a adhvaryavo bharatendrāya somam āmatrebhiḥ siñcatā madyam andhaḥ /	adhvaryavaḥ bharata indrāya somam āmatrebhiḥ siñcata madyam andhaḥ 
SA_GV01_rvh1-10u-4319	RV_2,014.01c kāmī hi vīraḥ sadam asya pītiṃ juhota vṛṣṇe tad id eṣa vaṣṭi //	kāmī hi vīraḥ sadam asya pītim juhota vṛṣṇe tat id eṣa vaṣṭi 
SA_GV01_rvh1-10u-4320	RV_2,014.02a adhvaryavo yo apo vavrivāṃsaṃ vṛtraṃ jaghānāśanyeva vṛkṣam /	adhvaryavaḥ yaḥ apaḥ vavrivāṃsam vṛtram jaghāna aśanyā iva vṛkṣam 
SA_GV01_rvh1-10u-4321	RV_2,014.02c tasmā etam bharata tadvaśāyaṃ eṣa indro arhati pītim asya //	tasmai etam bharata tad vaśāyam eṣaḥ indraḥ arhati pītim asya 
SA_GV01_rvh1-10u-4322	RV_2,014.03a adhvaryavo yo dṛbhīkaṃ jaghāna yo gā udājad apa hi valaṃ vaḥ /	adhvaryavaḥ yaḥ dṛbhīkam jaghāna yaḥ gāḥ udājat apa hi valam vaḥ 
SA_GV01_rvh1-10u-4323	RV_2,014.03c tasmā etam antarikṣe na vātam indraṃ somair orṇuta jūr na vastraiḥ //	tasmai etam antarikṣe na vātam indram somaiḥ orṇuta jūḥ na vastraiḥ 
SA_GV01_rvh1-10u-4324	RV_2,014.04a adhvaryavo ya uraṇaṃ jaghāna nava cakhvāṃsaṃ navatiṃ ca bāhūn /	adhvaryavaḥ yaḥ uraṇam jaghāna nava cakhvāṃsam navatim ca bāhūn 
SA_GV01_rvh1-10u-4325	RV_2,014.04c yo arbudam ava nīcā babādhe tam indraṃ somasya bhṛthe hinota //	yaḥ arbudam ava nīcā babādhe tam indram somasya bhṛthe hinota 
SA_GV01_rvh1-10u-4326	RV_2,014.05a adhvaryavo yaḥ sv aśnaṃ jaghāna yaḥ śuṣṇam aśuṣaṃ yo vyaṃsam /	adhvaryavaḥ yaḥ su aśnam jaghāna yaḥ śuṣṇam aśuṣam yaḥ vyaṃsam 
SA_GV01_rvh1-10u-4327	RV_2,014.05c yaḥ pipruṃ namuciṃ yo rudhikrāṃ tasmā indrāyāndhaso juhota //	yaḥ piprum namucim yaḥ rudhikrām tasmai indrāya andhasaḥ juhota 
SA_GV01_rvh1-10u-4328	RV_2,014.06a adhvaryavo yaḥ śataṃ śambarasya puro bibhedāśmaneva pūrvīḥ /	adhvaryavaḥ yaḥ śatam śambarasya puraḥ bibheda aśmanā iva pūrvīḥ 
SA_GV01_rvh1-10u-4329	RV_2,014.06c yo varcinaḥ śatam indraḥ sahasram apāvapad bharatā somam asmai //	yaḥ varcinaḥ śatam indraḥ sahasram apāvapat bharata somam asmai 
SA_GV01_rvh1-10u-4330	RV_2,014.07a adhvaryavo yaḥ śatam ā sahasram bhūmyā upasthe 'vapaj jaghanvān /	adhvaryavaḥ yaḥ śatam ā sahasram bhūmyāḥ upasthe vapat jaghanvān 
SA_GV01_rvh1-10u-4331	RV_2,014.07c kutsasyāyor atithigvasya vīrān ny āvṛṇag bharatā somam asmai //	kutsasya āyoḥ atithigvasya vīrān ni āvṛṇak bharatā somam asmai 
SA_GV01_rvh1-10u-4332	RV_2,014.08a adhvaryavo yan naraḥ kāmayādhve śruṣṭī vahanto naśathā tad indre /	adhvaryavaḥ yat naraḥ kāmayādhve śruṣṭī vahantaḥ naśatha tat indre 
SA_GV01_rvh1-10u-4333	RV_2,014.08c gabhastipūtam bharata śrutāyendrāya somaṃ yajyavo juhota //	gabhasti pūtam bharata śrutāya indrāya somam yajyavaḥ juhota 
SA_GV01_rvh1-10u-4334	RV_2,014.09a adhvaryavaḥ kartanā śruṣṭim asmai vane nipūtaṃ vana un nayadhvam /	adhvaryavaḥ kartana śruṣṭim asmai vane nipūtam vane ud nayadhvam 
SA_GV01_rvh1-10u-4335	RV_2,014.09c juṣāṇo hastyam abhi vāvaśe va indrāya somam madiraṃ juhota //	juṣāṇaḥ hastyam abhi vāvaśe vaḥ indrāya somam madiram juhota 
SA_GV01_rvh1-10u-4336	RV_2,014.10a adhvaryavaḥ payasodhar yathā goḥ somebhir īm pṛṇatā bhojam indram /	adhvaryavaḥ payasodhar yathā goḥ somebhiḥ īm pṛṇata bhojam indram 
SA_GV01_rvh1-10u-4337	RV_2,014.10c vedāham asya nibhṛtam ma etad ditsantam bhūyo yajataś ciketa //	veda aham asya nibhṛtam me etat ditsantam bhūyas yajataḥ ciketa 
SA_GV01_rvh1-10u-4338	RV_2,014.11a adhvaryavo yo divyasya vasvo yaḥ pārthivasya kṣamyasya rājā /	adhvaryavaḥ yaḥ divyasya vasvaḥ yaḥ pārthivasya kṣamyasya rājā 
SA_GV01_rvh1-10u-4339	RV_2,014.11c tam ūrdaraṃ na pṛṇatā yavenendraṃ somebhis tad apo vo astu //	tam ūrdaram na pṛṇatā yavena indram somebhiḥ tat apaḥ vaḥ astu 
SA_GV01_rvh1-10u-4340	RV_2,014.12a asmabhyaṃ tad vaso dānāya rādhaḥ sam arthayasva bahu te vasavyam /	asmabhyam tat vaso dānāya rādhaḥ sam arthayasva bahu te vasavyam 
SA_GV01_rvh1-10u-4341	RV_2,014.12c indra yac citraṃ śravasyā anu dyūn bṛhad vadema vidathe suvīrāḥ //	indra yat citram śravasyāḥ anu dyūn bṛhat vadema vidathe su vīrāḥ 
SA_GV01_rvh1-10u-4342	RV_2,015.01a pra ghā nv asya mahato mahāni satyā satyasya karaṇāni vocam /	pra ghā nu asya mahataḥ mahāni satyā satyasya karaṇāni vocam 
SA_GV01_rvh1-10u-4343	RV_2,015.01c trikadrukeṣv apibat sutasyāsya made ahim indro jaghāna //	trikadrukeṣu apibat sutasya asya made ahim indraḥ jaghāna 
SA_GV01_rvh1-10u-4344	RV_2,015.02a avaṃśe dyām astabhāyad bṛhantam ā rodasī apṛṇad antarikṣam /	avaṃśe dyām astabhāyat bṛhantam ā rodasī apṛṇat antarikṣam 
SA_GV01_rvh1-10u-4345	RV_2,015.02c sa dhārayat pṛthivīm paprathac ca somasya tā mada indraś cakāra //	sa dhārayat pṛthivīm paprathat ca somasya tā made indraḥ cakāra 
SA_GV01_rvh1-10u-4346	RV_2,015.03a sadmeva prāco vi mimāya mānair vajreṇa khāny atṛṇan nadīnām /	sadma iva prācaḥ vi mimāya mānaiḥ vajreṇa khāni atṛṇat nadīnām 
SA_GV01_rvh1-10u-4347	RV_2,015.03c vṛthāsṛjat pathibhir dīrghayāthaiḥ somasya tā mada indraś cakāra //	vṛthā sṛjat pathibhiḥ dīrghayāthaiḥ somasya tā made indraḥ cakāra 
SA_GV01_rvh1-10u-4348	RV_2,015.04a sa pravoḷhṝn parigatyā dabhīter viśvam adhāg āyudham iddhe agnau /	sa pravoḷhṝn parigatya dabhīteḥ viśvam adhāk āyudham iddhe agnau 
SA_GV01_rvh1-10u-4349	RV_2,015.04c saṃ gobhir aśvair asṛjad rathebhiḥ somasya tā mada indraś cakāra //	sam gobhiḥ aśvaiḥ asṛjat rathebhiḥ somasya tā made indraḥ cakāra 
SA_GV01_rvh1-10u-4350	RV_2,015.05a sa īm mahīṃ dhunim etor aramṇāt so asnātṝn apārayat svasti /	saḥ īm mahīm dhunim etoḥ aramṇāt saḥ asnātṝn apārayat svasti 
SA_GV01_rvh1-10u-4351	RV_2,015.05c ta utsnāya rayim abhi pra tasthuḥ somasya tā mada indraś cakāra //	te utsnāya rayim abhi pra tasthuḥ somasya tā made indraḥ cakāra 
SA_GV01_rvh1-10u-4352	RV_2,015.06a sodañcaṃ sindhum ariṇān mahitvā vajreṇāna uṣasaḥ sam pipeṣa /	sā udañcam sindhum ariṇāt mahitvā vajreṇa anaḥ uṣasaḥ sam pipeṣa 
SA_GV01_rvh1-10u-4353	RV_2,015.06c ajavaso javinībhir vivṛścan somasya tā mada indraś cakāra //	ajavasaḥ javinībhiḥ vivṛścan somasya tā made indraḥ cakāra 
SA_GV01_rvh1-10u-4354	RV_2,015.07a sa vidvāṃ apagohaṃ kanīnām āvir bhavann ud atiṣṭhat parāvṛk /	sa vidvān apagoham kanīnām āvis bhavan ud atiṣṭhat parāvṛj 
SA_GV01_rvh1-10u-4355	RV_2,015.07c prati śroṇa sthād vy anag acaṣṭa somasya tā mada indraś cakāra //	prati śroṇa sthāt vi anak acaṣṭa somasya tā made indraḥ cakāra 
SA_GV01_rvh1-10u-4356	RV_2,015.08a bhinad valam aṅgirobhir gṛṇāno vi parvatasya dṛṃhitāny airat /	bhinat valam aṅgirobhiḥ gṛṇānaḥ vi parvatasya dṛṃhitāni airat 
SA_GV01_rvh1-10u-4357	RV_2,015.08c riṇag rodhāṃsi kṛtrimāṇy eṣāṃ somasya tā mada indraś cakāra //	riṇak rodhāṃsi kṛtrimāṇi eṣām somasya tā made indraḥ cakāra 
SA_GV01_rvh1-10u-4358	RV_2,015.09a svapnenābhyupyā cumuriṃ dhuniṃ ca jaghantha dasyum pra dabhītim āvaḥ /	svapnena abhyupya cumurim dhunim ca jaghantha dasyum pra dabhītim āvaḥ 
SA_GV01_rvh1-10u-4359	RV_2,015.09c rambhī cid atra vivide hiraṇyaṃ somasya tā mada indraś cakāra //	rambhī cit atra vivide hiraṇyam somasya tā made indraḥ cakāra 
SA_GV01_rvh1-10u-4360	RV_2,015.10a nūnaṃ sā te prati varaṃ jaritre duhīyad indra dakṣiṇā maghonī /	nūnam sā te prati varam jaritre duhīyat indra dakṣiṇā maghonī 
SA_GV01_rvh1-10u-4361	RV_2,015.10c śikṣā stotṛbhyo māti dhag bhago no bṛhad vadema vidathe suvīrāḥ //	śikṣa stotṛbhyaḥ mā ati dhak bhagaḥ naḥ bṛhat vadema vidathe su vīrāḥ 
SA_GV01_rvh1-10u-4362	RV_2,016.01a pra vaḥ satāṃ jyeṣṭhatamāya suṣṭutim agnāv iva samidhāne havir bhare /	pra vaḥ satām jyeṣṭhatamāya suṣṭutim agnau iva samidhāne haviḥ bhare 
SA_GV01_rvh1-10u-4363	RV_2,016.01c indram ajuryaṃ jarayantam ukṣitaṃ sanād yuvānam avase havāmahe //	indram ajuryam jarayantam ukṣitam sanāt yuvānam avase havāmahe 
SA_GV01_rvh1-10u-4364	RV_2,016.02a yasmād indrād bṛhataḥ kiṃ canem ṛte viśvāny asmin sambhṛtādhi vīryā /	yasmāt indrāt bṛhataḥ kim cana īm ṛte viśvāni asmin sambhṛtā adhi vīryā 
SA_GV01_rvh1-10u-4365	RV_2,016.02c jaṭhare somaṃ tanvī saho maho haste vajram bharati śīrṣaṇi kratum //	jaṭhare somam tanvī sahaḥ mahaḥ haste vajram bharati śīrṣaṇi kratum 
SA_GV01_rvh1-10u-4366	RV_2,016.03a na kṣoṇībhyām paribhve ta indriyaṃ na samudraiḥ parvatair indra te rathaḥ /	na kṣoṇībhyām paribhve te indriyam na samudraiḥ parvataiḥ indra te rathaḥ 
SA_GV01_rvh1-10u-4367	RV_2,016.03c na te vajram anv aśnoti kaś cana yad āśubhiḥ patasi yojanā puru //	na te vajram anu aśnoti kaḥ cana yat āśubhiḥ patasi yojanā puru 
SA_GV01_rvh1-10u-4368	RV_2,016.04a viśve hy asmai yajatāya dhṛṣṇave kratum bharanti vṛṣabhāya saścate /	viśve hi asmai yajatāya dhṛṣṇave kratum bharanti vṛṣabhāya saścate 
SA_GV01_rvh1-10u-4369	RV_2,016.04c vṛṣā yajasva haviṣā viduṣṭaraḥ pibendra somaṃ vṛṣabheṇa bhānunā //	vṛṣā yajasva haviṣā viduṣṭaraḥ piba indra somam vṛṣabheṇa bhānunā 
SA_GV01_rvh1-10u-4370	RV_2,016.05a vṛṣṇaḥ kośaḥ pavate madhva ūrmir vṛṣabhānnāya vṛṣabhāya pātave /	vṛṣṇaḥ kośaḥ pavate madhvaḥ ūrmiḥ vṛṣabha annāya vṛṣabhāya pātave 
SA_GV01_rvh1-10u-4371	RV_2,016.05c vṛṣaṇādhvaryū vṛṣabhāso adrayo vṛṣaṇaṃ somaṃ vṛṣabhāya suṣvati //	vṛṣaṇā adhvaryū vṛṣabhāsaḥ adrayaḥ vṛṣaṇam somam vṛṣabhāya 
SA_GV01_rvh1-10u-4372	RV_2,016.06a vṛṣā te vajra uta te vṛṣā ratho vṛṣaṇā harī vṛṣabhāṇy āyudhā /	vṛṣā te vajraḥ uta te vṛṣā rathaḥ vṛṣaṇā harī vṛṣabhāṇi āyudhā 
SA_GV01_rvh1-10u-4373	RV_2,016.06c vṛṣṇo madasya vṛṣabha tvam īśiṣa indra somasya vṛṣabhasya tṛpṇuhi //	vṛṣṇaḥ madasya vṛṣabha tvam īśiṣe indra somasya vṛṣabhasya tṛpṇuhi 
SA_GV01_rvh1-10u-4374	RV_2,016.07a pra te nāvaṃ na samane vacasyuvam brahmaṇā yāmi savaneṣu dādhṛṣiḥ /	pra te nāvam na samane vacasyuvam brahmaṇā yāmi savaneṣu dādhṛṣiḥ 
SA_GV01_rvh1-10u-4375	RV_2,016.07c kuvin no asya vacaso nibodhiṣad indram utsaṃ na vasunaḥ sicāmahe //	kuvid naḥ asya vacasaḥ nibodhiṣat indram utsam na vasunaḥ sicāmahe 
SA_GV01_rvh1-10u-4376	RV_2,016.08a purā sambādhād abhy ā vavṛtsva no dhenur na vatsaṃ yavasasya pipyuṣī /	purā sambādhāt abhī ā vavṛtsva naḥ dhenuḥ na vatsam yavasasya pipyuṣī 
SA_GV01_rvh1-10u-4377	RV_2,016.08c sakṛt su te sumatibhiḥ śatakrato sam patnībhir na vṛṣaṇo nasīmahi //	sakṛt su te sumatibhiḥ śatakrato sam patnībhiḥ na vṛṣaṇaḥ nasīmahi 
SA_GV01_rvh1-10u-4378	RV_2,016.09a nūnaṃ sā te prati varaṃ jaritre duhīyad indra dakṣiṇā maghonī /	nūnam sā te prati varam jaritre duhīyat indra dakṣiṇā maghonī 
SA_GV01_rvh1-10u-4379	RV_2,016.09c śikṣā stotṛbhyo māti dhag bhago no bṛhad vadema vidathe suvīrāḥ //	śikṣa stotṛbhyaḥ mā ati dhak bhagaḥ naḥ bṛhat vadema vidathe su vīrāḥ 
SA_GV01_rvh1-10u-4380	RV_2,017.01a tad asmai navyam aṅgirasvad arcata śuṣmā yad asya pratnathodīrate /	tat asmai navyam aṅgirasvat arcata śuṣmāḥ yat asya pratnathā udīrate 
SA_GV01_rvh1-10u-4381	RV_2,017.01c viśvā yad gotrā sahasā parīvṛtā made somasya dṛṃhitāny airayat //	viśvā yat gotrā sahasā parīvṛtā made somasya dṛṃhitāni airayat 
SA_GV01_rvh1-10u-4382	RV_2,017.02a sa bhūtu yo ha prathamāya dhāyasa ojo mimāno mahimānam ātirat /	sa bhūtu yaḥ ha prathamāya dhāyasaḥ ojaḥ mimānaḥ mahimānam ātirat 
SA_GV01_rvh1-10u-4383	RV_2,017.02c śūro yo yutsu tanvam parivyata śīrṣaṇi dyām mahinā praty amuñcata //	śūraḥ yaḥ yutsu tanvam parivyata śīrṣaṇi dyām mahinā prati amuñcata 
SA_GV01_rvh1-10u-4384	RV_2,017.03a adhākṛṇoḥ prathamaṃ vīryam mahad yad asyāgre brahmaṇā śuṣmam airayaḥ /	adha akṛṇoḥ prathamam vīryam mahat yat asya agre brahmaṇā śuṣmam airayaḥ 
SA_GV01_rvh1-10u-4385	RV_2,017.03c ratheṣṭhena haryaśvena vicyutāḥ pra jīrayaḥ sisrate sadhryak pṛthak //	ratheṣṭhena hari aśvena vicyutāḥ pra jīrayaḥ sisrate sadhryak pṛthak 
SA_GV01_rvh1-10u-4386	RV_2,017.04a adhā yo viśvā bhuvanābhi majmaneśānakṛt pravayā abhy avardhata /	adhā yaḥ viśvā bhuvanā abhi majmanā īśāna kṛt pravayāḥ abhī avardhata 
SA_GV01_rvh1-10u-4387	RV_2,017.04c ād rodasī jyotiṣā vahnir ātanot sīvyan tamāṃsi dudhitā sam avyayat //	āt rodasī jyotiṣā vahniḥ ātanot sīvyan tamāṃsi dudhitā sam avyayat 
SA_GV01_rvh1-10u-4388	RV_2,017.05a sa prācīnān parvatān dṛṃhad ojasādharācīnam akṛṇod apām apaḥ /	sa prācīnān parvatān dṛṃhat ojasā adharācīnam akṛṇot apām apaḥ 
SA_GV01_rvh1-10u-4389	RV_2,017.05c adhārayat pṛthivīṃ viśvadhāyasam astabhnān māyayā dyām avasrasaḥ //	adhārayat pṛthivīm viśva dhāyasam astabhnāt māyayā dyām avasrasaḥ 
SA_GV01_rvh1-10u-4390	RV_2,017.06a sāsmā aram bāhubhyāṃ yam pitākṛṇod viśvasmād ā januṣo vedasas pari /	sa asmai aram bāhubhyām yam pitā akṛṇot viśvasmāt ā januṣaḥ vedasaḥ pari 
SA_GV01_rvh1-10u-4391	RV_2,017.06c yenā pṛthivyāṃ ni kriviṃ śayadhyai vajreṇa hatvy avṛṇak tuviṣvaṇiḥ //	yenā pṛthivyām ni krivim śayadhyai vajreṇa hatvī avṛṇak tuviṣvaṇiḥ 
SA_GV01_rvh1-10u-4392	RV_2,017.07a amājūr iva pitroḥ sacā satī samānād ā sadasas tvām iye bhagam /	amājūḥ iva pitroḥ sacā satī samānāt ā sadasaḥ tvām iye bhagam 
SA_GV01_rvh1-10u-4393	RV_2,017.07c kṛdhi praketam upa māsy ā bhara daddhi bhāgaṃ tanvo yena māmahaḥ //	kṛdhi praketam upa māsi ā bhara daddhi bhāgam tanvaḥ yena māmahaḥ 
SA_GV01_rvh1-10u-4394	RV_2,017.08a bhojaṃ tvām indra vayaṃ huvema dadiṣ ṭvam indrāpāṃsi vājān /	bhojam tvām indra vayam huvema dadiḥ tvam indra apāṃsi vājān 
SA_GV01_rvh1-10u-4395	RV_2,017.08c aviḍḍhīndra citrayā na ūtī kṛdhi vṛṣann indra vasyaso naḥ //	aviḍḍhi indra citrayā naḥ ūtī kṛdhi vṛṣan indra vasyasaḥ naḥ 
SA_GV01_rvh1-10u-4396	RV_2,017.09a nūnaṃ sā te prati varaṃ jaritre duhīyad indra dakṣiṇā maghonī /	nūnam sā te prati varam jaritre duhīyat indra dakṣiṇā maghonī 
SA_GV01_rvh1-10u-4397	RV_2,017.09c śikṣā stotṛbhyo māti dhag bhago no bṛhad vadema vidathe suvīrāḥ //	śikṣa stotṛbhyaḥ mā ati dhak bhagaḥ naḥ bṛhat vadema vidathe su vīrāḥ 
SA_GV01_rvh1-10u-4398	RV_2,018.01a prātā ratho navo yoji sasniś caturyugas trikaśaḥ saptaraśmiḥ /	prātā rathaḥ navaḥ yoji sasniḥ catur yugaḥ trikaśaḥ sapta raśmiḥ 
SA_GV01_rvh1-10u-4399	RV_2,018.01c daśāritro manuṣyaḥ svarṣāḥ sa iṣṭibhir matibhī raṃhyo bhūt //	daśa aritraḥ manuṣyaḥ svarṣāḥ saḥ iṣṭibhiḥ matibhiḥ raṃhyaḥ bhūt 
SA_GV01_rvh1-10u-4400	RV_2,018.02a sāsmā aram prathamaṃ sa dvitīyam uto tṛtīyam manuṣaḥ sa hotā /	sa asmai aram prathamam sa dvitīyam uta u tṛtīyam manuṣaḥ sa hotā 
SA_GV01_rvh1-10u-4401	RV_2,018.02c anyasyā garbham anya ū jananta so anyebhiḥ sacate jenyo vṛṣā //	anyasyāḥ garbham anye u jananta saḥ anyebhiḥ sacate jenyaḥ vṛṣā 
SA_GV01_rvh1-10u-4402	RV_2,018.03a harī nu kaṃ ratha indrasya yojam āyai sūktena vacasā navena /	harī nu kam rathe indrasya yojam āyai sūktena vacasā navena 
SA_GV01_rvh1-10u-4403	RV_2,018.03c mo ṣu tvām atra bahavo hi viprā ni rīraman yajamānāso anye //	mā u su tvām atra bahavaḥ hi viprāḥ ni rīraman yajamānāsaḥ anye 
SA_GV01_rvh1-10u-4404	RV_2,018.04a ā dvābhyāṃ haribhyām indra yāhy ā caturbhir ā ṣaḍbhir hūyamānaḥ /	ā dvābhyām haribhyām indra yāhi ā caturbhiḥ ā ṣaḍbhiḥ hūyamānaḥ 
SA_GV01_rvh1-10u-4405	RV_2,018.04c āṣṭābhir daśabhiḥ somapeyam ayaṃ sutaḥ sumakha mā mṛdhas kaḥ //	ā aṣṭābhiḥ daśabhiḥ soma peyam ayam sutaḥ su makha mā mṛdhaḥ kaḥ 
SA_GV01_rvh1-10u-4406	RV_2,018.05a ā viṃśatyā triṃśatā yāhy arvāṅ ā catvāriṃśatā haribhir yujānaḥ /	ā viṃśatyā triṃśatā yāhi arvāṅ ā catvāriṃśatā haribhiḥ yujānaḥ 
SA_GV01_rvh1-10u-4407	RV_2,018.05c ā pañcāśatā surathebhir indrā ṣaṣṭyā saptatyā somapeyam //	ā pañcāśatā su rathebhiḥ indra ā ṣaṣṭyā saptatyā soma peyam 
SA_GV01_rvh1-10u-4408	RV_2,018.06a āśītyā navatyā yāhy arvāṅ ā śatena haribhir uhyamānaḥ /	ā aśītyā navatyā yāhi arvāṅ ā śatena haribhiḥ uhyamānaḥ 
SA_GV01_rvh1-10u-4409	RV_2,018.06c ayaṃ hi te śunahotreṣu soma indra tvāyā pariṣikto madāya //	ayam hi te śunahotreṣu somaḥ indra tvāyā pariṣiktaḥ madāya 
SA_GV01_rvh1-10u-4410	RV_2,018.07a mama brahmendra yāhy acchā viśvā harī dhuri dhiṣvā rathasya /	mama brahma indra yāhi acchā viśvā harī dhuri dhiṣvā rathasya 
SA_GV01_rvh1-10u-4411	RV_2,018.07c purutrā hi vihavyo babhūthāsmiñ chūra savane mādayasva //	purutrā hi vihavyaḥ babhūtha asmin śūra savane mādayasva 
SA_GV01_rvh1-10u-4412	RV_2,018.08a na ma indreṇa sakhyaṃ vi yoṣad asmabhyam asya dakṣiṇā duhīta /	na me indreṇa sakhyam vi yoṣat asmabhyam asya dakṣiṇā duhīta 
SA_GV01_rvh1-10u-4413	RV_2,018.08c upa jyeṣṭhe varūthe gabhastau prāye-prāye jigīvāṃsaḥ syāma //	upa jyeṣṭhe varūthe gabhastau prāye prāye jigīvāṃsaḥ syāma 
SA_GV01_rvh1-10u-4414	RV_2,018.09a nūnaṃ sā te prati varaṃ jaritre duhīyad indra dakṣiṇā maghonī /	nūnam sā te prati varam jaritre duhīyat indra dakṣiṇā maghonī 
SA_GV01_rvh1-10u-4415	RV_2,018.09c śikṣā stotṛbhyo māti dhag bhago no bṛhad vadema vidathe suvīrāḥ //	śikṣa stotṛbhyaḥ mā ati dhak bhagaḥ naḥ bṛhat vadema vidathe su vīrāḥ 
SA_GV01_rvh1-10u-4416	RV_2,019.01a apāyy asyāndhaso madāya manīṣiṇaḥ suvānasya prayasaḥ /	apāyi asya andhasaḥ madāya manīṣiṇaḥ suvānasya prayasaḥ 
SA_GV01_rvh1-10u-4417	RV_2,019.01c yasminn indraḥ pradivi vāvṛdhāna oko dadhe brahmaṇyantaś ca naraḥ //	yasmin indraḥ pradivi vāvṛdhānaḥ okaḥ dadhe brahmaṇyantaḥ ca naraḥ 
SA_GV01_rvh1-10u-4418	RV_2,019.02a asya mandāno madhvo vajrahasto 'him indro arṇovṛtaṃ vi vṛścat /	asya mandānaḥ madhvaḥ vajra hastaḥ him indraḥ arṇaḥ vṛtam vi vṛścat 
SA_GV01_rvh1-10u-4419	RV_2,019.02c pra yad vayo na svasarāṇy acchā prayāṃsi ca nadīnāṃ cakramanta //	pra yat vayaḥ na svasarāṇi acchā prayāṃsi ca nadīnām cakramanta 
SA_GV01_rvh1-10u-4420	RV_2,019.03a sa māhina indro arṇo apām prairayad ahihācchā samudram /	sa māhinaḥ indraḥ arṇaḥ apām prairayat ahi hā acchā samudram 
SA_GV01_rvh1-10u-4421	RV_2,019.03c ajanayat sūryaṃ vidad gā aktunāhnāṃ vayunāni sādhat //	ajanayat sūryam vidat gāḥ aktunā ahnām vayunāni sādhat 
SA_GV01_rvh1-10u-4422	RV_2,019.04a so apratīni manave purūṇīndro dāśad dāśuṣe hanti vṛtram /	saḥ apratīni manave purūṇi indraḥ dāśat dāśuṣe hanti vṛtram 
SA_GV01_rvh1-10u-4423	RV_2,019.04c sadyo yo nṛbhyo atasāyyo bhūt paspṛdhānebhyaḥ sūryasya sātau //	sadyas yaḥ nṛbhyaḥ atasāyyaḥ bhūt paspṛdhānebhyaḥ sūryasya sātau 
SA_GV01_rvh1-10u-4424	RV_2,019.05a sa sunvata indraḥ sūryam ā devo riṇaṅ martyāya stavān /	sa sunvate indraḥ sūryam ā devaḥ riṇak martyāya stavān 
SA_GV01_rvh1-10u-4425	RV_2,019.05c ā yad rayiṃ guhadavadyam asmai bharad aṃśaṃ naitaśo daśasyan //	ā yat rayim guhadavadyam asmai bharat aṃśam na etaśaḥ daśasyan 
SA_GV01_rvh1-10u-4426	RV_2,019.06a sa randhayat sadivaḥ sārathaye śuṣṇam aśuṣaṃ kuyavaṃ kutsāya /	sa randhayat sadivas sārathaye śuṣṇam aśuṣam kuyavam kutsāya 
SA_GV01_rvh1-10u-4427	RV_2,019.06c divodāsāya navatiṃ ca navendraḥ puro vy airac chambarasya //	divodāsāya navatim ca nava indraḥ puraḥ vi airat śambarasya 
SA_GV01_rvh1-10u-4428	RV_2,019.07a evā ta indrocatham ahema śravasyā na tmanā vājayantaḥ /	eva te indra ucatham ahema śravasyā na tmanā vājayantaḥ 
SA_GV01_rvh1-10u-4429	RV_2,019.07c aśyāma tat sāptam āśuṣāṇā nanamo vadhar adevasya pīyoḥ //	aśyāma tat sāptam āśuṣāṇāḥ nanamaḥ vadhar adevasya pīyoḥ 
SA_GV01_rvh1-10u-4430	RV_2,019.08a evā te gṛtsamadāḥ śūra manmāvasyavo na vayunāni takṣuḥ /	eva te gṛtsamadāḥ śūra manmā avasyavaḥ na vayunāni takṣuḥ 
SA_GV01_rvh1-10u-4431	RV_2,019.08c brahmaṇyanta indra te navīya iṣam ūrjaṃ sukṣitiṃ sumnam aśyuḥ //	brahmaṇyantaḥ indra te navīyaḥ iṣam ūrjam su kṣitim sumnam aśyuḥ 
SA_GV01_rvh1-10u-4432	RV_2,019.09a nūnaṃ sā te prati varaṃ jaritre duhīyad indra dakṣiṇā maghonī /	nūnam sā te prati varam jaritre duhīyat indra dakṣiṇā maghonī 
SA_GV01_rvh1-10u-4433	RV_2,019.09c śikṣā stotṛbhyo māti dhag bhago no bṛhad vadema vidathe suvīrāḥ //	śikṣa stotṛbhyaḥ mā ati dhak bhagaḥ naḥ bṛhat vadema vidathe su vīrāḥ 
SA_GV01_rvh1-10u-4434	RV_2,020.01a vayaṃ te vaya indra viddhi ṣu ṇaḥ pra bharāmahe vājayur na ratham /	vayam te vayaḥ indra viddhi su naḥ pra bharāmahe vājayuḥ na ratham 
SA_GV01_rvh1-10u-4435	RV_2,020.01c vipanyavo dīdhyato manīṣā sumnam iyakṣantas tvāvato nṝn //	vipanyavaḥ dīdhyataḥ manīṣā sumnam iyakṣantaḥ tvāvataḥ nṝn 
SA_GV01_rvh1-10u-4436	RV_2,020.02a tvaṃ na indra tvābhir ūtī tvāyato abhiṣṭipāsi janān /	tvam naḥ indra ūtī tvāyataḥ abhiṣṭi pā asi janān 
SA_GV01_rvh1-10u-4437	RV_2,020.02c tvam ino dāśuṣo varūtetthādhīr abhi yo nakṣati tvā //	tvam inaḥ dāśuṣaḥ varūtā itthā dhīḥ abhi yaḥ nakṣati tvā 
SA_GV01_rvh1-10u-4438	RV_2,020.03a sa no yuvendro johūtraḥ sakhā śivo narām astu pātā /	sa naḥ yuvā indraḥ johūtraḥ sakhā śivaḥ narām astu pātā 
SA_GV01_rvh1-10u-4439	RV_2,020.03c yaḥ śaṃsantaṃ yaḥ śaśamānam ūtī pacantaṃ ca stuvantaṃ ca praṇeṣat //	yaḥ śaṃsantam yaḥ śaśamānam ūtī pacantam ca stuvantam ca praṇeṣat 
SA_GV01_rvh1-10u-4440	RV_2,020.04a tam u stuṣa indraṃ taṃ gṛṇīṣe yasmin purā vāvṛdhuḥ śāśaduś ca /	tam u stuṣe indram tam gṛṇīṣe yasmin purā vāvṛdhuḥ śāśaduḥ ca 
SA_GV01_rvh1-10u-4441	RV_2,020.04c sa vasvaḥ kāmam pīparad iyāno brahmaṇyato nūtanasyāyoḥ //	sa vasvaḥ kāmam pīparat iyānaḥ brahmaṇyataḥ nūtanasya āyoḥ 
SA_GV01_rvh1-10u-4442	RV_2,020.05a so aṅgirasām ucathā jujuṣvān brahmā tūtod indro gātum iṣṇan /	saḥ aṅgirasām ucathā jujuṣvān brahmā tūtot indraḥ gātum iṣṇan 
SA_GV01_rvh1-10u-4443	RV_2,020.05c muṣṇann uṣasaḥ sūryeṇa stavān aśnasya cic chiśnathat pūrvyāṇi //	muṣṇan uṣasaḥ sūryeṇa stavān aśnasya cit śiśnathat pūrvyāṇi 
SA_GV01_rvh1-10u-4444	RV_2,020.06a sa ha śruta indro nāma deva ūrdhvo bhuvan manuṣe dasmatamaḥ /	sa ha śrutaḥ indraḥ nāma devaḥ ūrdhvaḥ bhuvat manuṣe dasmatamaḥ 
SA_GV01_rvh1-10u-4445	RV_2,020.06c ava priyam arśasānasya sāhvāñ chiro bharad dāsasya svadhāvān //	ava priyam arśasānasya sāhvām chiraḥ bharat dāsasya svadhāvān 
SA_GV01_rvh1-10u-4446	RV_2,020.07a sa vṛtrahendraḥ kṛṣṇayonīḥ purandaro dāsīr airayad vi /	sa vṛtrahā indraḥ kṛṣṇa yonīḥ purandaraḥ dāsīḥ airayat vi 
SA_GV01_rvh1-10u-4447	RV_2,020.07c ajanayan manave kṣām apaś ca satrā śaṃsaṃ yajamānasya tūtot //	ajanayat manave kṣām apaḥ ca satrā śaṃsam yajamānasya tūtot 
SA_GV01_rvh1-10u-4448	RV_2,020.08a tasmai tavasyam anu dāyi satrendrāya devebhir arṇasātau /	tasmai tavasyam anu dāyi satrā indrāya devebhiḥ arṇa sātau 
SA_GV01_rvh1-10u-4449	RV_2,020.08c prati yad asya vajram bāhvor dhur hatvī dasyūn pura āyasīr ni tārīt //	prati yat asya vajram bāhvoḥ dhuḥ hatvī dasyūn puraḥ āyasīḥ ni tārīt 
SA_GV01_rvh1-10u-4450	RV_2,020.09a nūnaṃ sā te prati varaṃ jaritre duhīyad indra dakṣiṇā maghonī /	nūnam sā te prati varam jaritre duhīyat indra dakṣiṇā maghonī 
SA_GV01_rvh1-10u-4451	RV_2,020.09c śikṣā stotṛbhyo māti dhag bhago no bṛhad vadema vidathe suvīrāḥ //	śikṣa stotṛbhyaḥ mā ati dhak bhagaḥ naḥ bṛhat vadema vidathe su vīrāḥ 
SA_GV01_rvh1-10u-4452	RV_2,021.01a viśvajite dhanajite svarjite satrājite nṛjita urvarājite /	viśva jite dhana jite svar jite satrā jite nṛ jite urvarā jite 
SA_GV01_rvh1-10u-4453	RV_2,021.01c aśvajite gojite abjite bharendrāya somaṃ yajatāya haryatam //	aśva jite go jite ap jite bhara indrāya somam yajatāya haryatam 
SA_GV01_rvh1-10u-4454	RV_2,021.02a abhibhuve 'bhibhaṅgāya vanvate 'ṣāḷhāya sahamānāya vedhase /	abhibhuve bhibhaṅgāya vanvate ṣāḷhāya sahamānāya vedhase 
SA_GV01_rvh1-10u-4455	RV_2,021.02c tuvigraye vahnaye duṣṭarītave satrāsāhe nama indrāya vocata //	tuvigraye vahnaye duṣṭarītave satrāsāhe namaḥ indrāya vocata 
SA_GV01_rvh1-10u-4456	RV_2,021.03a satrāsāho janabhakṣo janaṃsahaś cyavano yudhmo anu joṣam ukṣitaḥ /	satrā sāhaḥ jana bhakṣaḥ janaṃsahaḥ cyavanaḥ yudhmaḥ anu joṣam ukṣitaḥ 
SA_GV01_rvh1-10u-4457	RV_2,021.03c vṛtañcayaḥ sahurir vikṣv ārita indrasya vocam pra kṛtāni vīryā //	vṛtañcayaḥ sahuriḥ vikṣu āritaḥ indrasya vocam pra kṛtāni vīryā 
SA_GV01_rvh1-10u-4458	RV_2,021.04a anānudo vṛṣabho dodhato vadho gambhīra ṛṣvo asamaṣṭakāvyaḥ /	anānudaḥ vṛṣabhaḥ dodhataḥ vadhaḥ gambhīraḥ ṛṣvaḥ a samaṣṭa kāvyaḥ 
SA_GV01_rvh1-10u-4459	RV_2,021.04c radhracodaḥ śnathano vīḷitas pṛthur indraḥ suyajña uṣasaḥ svar janat //	radhra codaḥ śnathanaḥ vīḍitaḥ pṛthuḥ indraḥ su yajñaḥ uṣasaḥ svar janat 
SA_GV01_rvh1-10u-4460	RV_2,021.05a yajñena gātum apturo vividrire dhiyo hinvānā uśijo manīṣiṇaḥ /	yajñena gātum apturaḥ vividrire dhiyaḥ hinvānāḥ uśijaḥ manīṣiṇaḥ 
SA_GV01_rvh1-10u-4461	RV_2,021.05c abhisvarā niṣadā gā avasyava indre hinvānā draviṇāny āśata //	abhisvarā niṣadā gāḥ avasyavaḥ indre hinvānāḥ draviṇāni āśata 
SA_GV01_rvh1-10u-4462	RV_2,021.06a indra śreṣṭhāni draviṇāni dhehi cittiṃ dakṣasya subhagatvam asme /	indra śreṣṭhāni draviṇāni dhehi cittim dakṣasya subhaga tvam asme 
SA_GV01_rvh1-10u-4463	RV_2,021.06c poṣaṃ rayīṇām ariṣṭiṃ tanūnāṃ svādmānaṃ vācaḥ sudinatvam ahnām //	poṣam rayīṇām ariṣṭim tanūnām svādmānam vācaḥ sudina tvam ahnām 
SA_GV01_rvh1-10u-4464	RV_2,022.01a trikadrukeṣu mahiṣo yavāśiraṃ tuviśuṣmas tṛpat somam apibad viṣṇunā sutaṃ yathāvaśat /	trikadrukeṣu mahiṣaḥ yava āśiram tuvi śuṣmaḥ tṛpat somam apibat viṣṇunā sutam yathā vaśat 
SA_GV01_rvh1-10u-4465	RV_2,022.01e sa īm mamāda mahi karma kartave mahām uruṃ sainaṃ saścad devo devaṃ satyam indraṃ satya induḥ //	saḥ īm mamāda mahi karma kartave mahām urum sa enam saścat devaḥ devam satyam indram satyaḥ induḥ 
SA_GV01_rvh1-10u-4466	RV_2,022.02a adha tviṣīmāṃ abhy ojasā kriviṃ yudhābhavad ā rodasī apṛṇad asya majmanā pra vāvṛdhe /	adha tviṣī imām abhī ojasā krivim yudhā abhavat ā rodasī apṛṇat asya majmanā pra vāvṛdhe 
SA_GV01_rvh1-10u-4467	RV_2,022.02e adhattānyaṃ jaṭhare prem aricyata sainaṃ saścad devo devaṃ satyam indraṃ satya induḥ //	adhatta anyam jaṭhare pra īm aricyata sa enam saścat devaḥ devam satyam indram satyaḥ induḥ 
SA_GV01_rvh1-10u-4468	RV_2,022.03a sākaṃ jātaḥ kratunā sākam ojasā vavakṣitha sākaṃ vṛddho vīryaiḥ sāsahir mṛdho vicarṣaṇiḥ /	sākam jātaḥ kratunā sākam ojasā vavakṣitha sākam vṛddhaḥ vīryaiḥ sāsahiḥ mṛdhaḥ vicarṣaṇiḥ 
SA_GV01_rvh1-10u-4469	RV_2,022.03e dātā rādha stuvate kāmyaṃ vasu sainaṃ saścad devo devaṃ satyam indraṃ satya induḥ //	dātā rādha stuvate kāmyam vasu sa enam saścat devaḥ devam satyam indram satyaḥ induḥ 
SA_GV01_rvh1-10u-4470	RV_2,022.04a tava tyan naryaṃ nṛto 'pa indra prathamam pūrvyaṃ divi pravācyaṃ kṛtam /	tava tyad naryam nṛto pa indra prathamam pūrvyam divi pravācyam kṛtam 
SA_GV01_rvh1-10u-4471	RV_2,022.04c yad devasya śavasā prāriṇā asuṃ riṇann apaḥ /	yat devasya śavasā prāriṇāḥ asum riṇan apaḥ 
SA_GV01_rvh1-10u-4472	RV_2,022.04e bhuvad viśvam abhy ādevam ojasā vidād ūrjaṃ śatakratur vidād iṣam //	bhuvat viśvam abhī ā a devam ojasā vidāt ūrjam śatakratuḥ vidāt iṣam 
SA_GV01_rvh1-10u-4473	RV_2,023.01a gaṇānāṃ tvā gaṇapatiṃ havāmahe kaviṃ kavīnām upamaśravastamam /	gaṇānām tvā gaṇa patim havāmahe kavim kavīnām upamaśravastamam 
SA_GV01_rvh1-10u-4474	RV_2,023.01c jyeṣṭharājam brahmaṇām brahmaṇas pata ā naḥ śṛṇvann ūtibhiḥ sīda sādanam //	jyeṣṭharājam brahmaṇām brahmaṇas pate ā naḥ śṛṇvan ūtibhiḥ sīda sādanam 
SA_GV01_rvh1-10u-4475	RV_2,023.02a devāś cit te asurya pracetaso bṛhaspate yajñiyam bhāgam ānaśuḥ /	devāḥ cit te asurya pracetasaḥ bṛhaspate yajñiyam bhāgam ānaśuḥ 
SA_GV01_rvh1-10u-4476	RV_2,023.02c usrā iva sūryo jyotiṣā maho viśveṣām ij janitā brahmaṇām asi //	usrāḥ iva sūryaḥ jyotiṣā mahaḥ viśveṣām id janitā brahmaṇām asi 
SA_GV01_rvh1-10u-4477	RV_2,023.03a ā vibādhyā parirāpas tamāṃsi ca jyotiṣmantaṃ ratham ṛtasya tiṣṭhasi /	ā vibādhya parirāpaḥ tamāṃsi ca jyotiṣmantam ratham ṛtasya tiṣṭhasi 
SA_GV01_rvh1-10u-4478	RV_2,023.03c bṛhaspate bhīmam amitradambhanaṃ rakṣohaṇaṃ gotrabhidaṃ svarvidam //	bṛhaspate bhīmam amitra dambhanam rakṣaḥ haṇam gotra bhidam svar vidam 
SA_GV01_rvh1-10u-4479	RV_2,023.04a sunītibhir nayasi trāyase janaṃ yas tubhyaṃ dāśān na tam aṃho aśnavat /	su nītibhiḥ nayasi trāyase janam yaḥ tubhyam dāśāt na tam aṃhaḥ aśnavat 
SA_GV01_rvh1-10u-4480	RV_2,023.04c brahmadviṣas tapano manyumīr asi bṛhaspate mahi tat te mahitvanam //	brahma dviṣaḥ tapanaḥ manyumīḥ asi bṛhaspate mahi tat te mahitvanam 
SA_GV01_rvh1-10u-4481	RV_2,023.05a na tam aṃho na duritaṃ kutaś cana nārātayas titirur na dvayāvinaḥ /	na tam aṃhaḥ na duritam kutas cana na arātayaḥ titiruḥ na dvayāvinaḥ 
SA_GV01_rvh1-10u-4482	RV_2,023.05c viśvā id asmād dhvaraso vi bādhase yaṃ sugopā rakṣasi brahmaṇas pate //	viśvāḥ id asmāt dhvarasaḥ vi bādhase yam su gopāḥ rakṣasi brahmaṇas pate 
SA_GV01_rvh1-10u-4483	RV_2,023.06a tvaṃ no gopāḥ pathikṛd vicakṣaṇas tava vratāya matibhir jarāmahe /	tvam naḥ gopāḥ pathikṛt vicakṣaṇaḥ tava vratāya matibhiḥ jarāmahe 
SA_GV01_rvh1-10u-4484	RV_2,023.06c bṛhaspate yo no abhi hvaro dadhe svā tam marmartu ducchunā harasvatī //	bṛhaspate yaḥ naḥ abhi hvaraḥ dadhe svā tam marmartu ducchunā harasvatī 
SA_GV01_rvh1-10u-4485	RV_2,023.07a uta vā yo no marcayād anāgaso 'rātīvā martaḥ sānuko vṛkaḥ /	uta vā yaḥ naḥ marcayāt anāgasaḥ rātīvā martaḥ sānukaḥ vṛkaḥ 
SA_GV01_rvh1-10u-4486	RV_2,023.07c bṛhaspate apa taṃ vartayā pathaḥ sugaṃ no asyai devavītaye kṛdhi //	bṛhaspate apa tam vartaya pathaḥ sugam naḥ asyai deva vītaye kṛdhi 
SA_GV01_rvh1-10u-4487	RV_2,023.08a trātāraṃ tvā tanūnāṃ havāmahe 'vaspartar adhivaktāram asmayum /	trātāram tvā tanūnām havāmahe vaspartar adhivaktāram asmayum 
SA_GV01_rvh1-10u-4488	RV_2,023.08c bṛhaspate devanido ni barhaya mā durevā uttaraṃ sumnam un naśan //	bṛhaspate deva nidaḥ ni barhaya mā durevāḥ uttaram sumnam ud naśan 
SA_GV01_rvh1-10u-4489	RV_2,023.09a tvayā vayaṃ suvṛdhā brahmaṇas pate spārhā vasu manuṣyā dadīmahi /	tvayā vayam suvṛdhā brahmaṇas pate spārhā vasu manuṣyāḥ dadīmahi 
SA_GV01_rvh1-10u-4490	RV_2,023.09c yā no dūre taḷito yā arātayo 'bhi santi jambhayā tā anapnasaḥ //	yāḥ naḥ dūre taḷitaḥ yāḥ arātayaḥ bhi santi jambhaya tāḥ anapnasaḥ 
SA_GV01_rvh1-10u-4491	RV_2,023.10a tvayā vayam uttamaṃ dhīmahe vayo bṛhaspate papriṇā sasninā yujā /	tvayā vayam uttamam vayaḥ bṛhaspate papriṇā sasninā yujā 
SA_GV01_rvh1-10u-4492	RV_2,023.10c mā no duḥśaṃso abhidipsur īśata pra suśaṃsā matibhis tāriṣīmahi //	mā naḥ duḥśaṃsaḥ abhidipsuḥ īśata pra su śaṃsāḥ matibhiḥ tāriṣīmahi 
SA_GV01_rvh1-10u-4493	RV_2,023.11a anānudo vṛṣabho jagmir āhavaṃ niṣṭaptā śatrum pṛtanāsu sāsahiḥ /	anānudaḥ vṛṣabhaḥ jagmiḥ āhavam niṣṭaptā śatrum pṛtanāsu sāsahiḥ 
SA_GV01_rvh1-10u-4494	RV_2,023.11c asi satya ṛṇayā brahmaṇas pata ugrasya cid damitā vīḷuharṣiṇaḥ //	asi satyaḥ ṛṇayāḥ brahmaṇas pate ugrasya cit damitā vīḍu harṣiṇaḥ 
SA_GV01_rvh1-10u-4495	RV_2,023.12a adevena manasā yo riṣaṇyati śāsām ugro manyamāno jighāṃsati /	adevena manasā yaḥ riṣaṇyati śāsām ugraḥ manyamānaḥ jighāṃsati 
SA_GV01_rvh1-10u-4496	RV_2,023.12c bṛhaspate mā praṇak tasya no vadho ni karma manyuṃ durevasya śardhataḥ //	bṛhaspate mā praṇak tasya naḥ vadhaḥ ni karma manyum durevasya śardhataḥ 
SA_GV01_rvh1-10u-4497	RV_2,023.13a bhareṣu havyo namasopasadyo gantā vājeṣu sanitā dhanaṃ-dhanam /	bhareṣu havyaḥ namasā upasadyaḥ gantā vājeṣu sanitā dhanaṃdhanam 
SA_GV01_rvh1-10u-4498	RV_2,023.13c viśvā id aryo abhidipsvo mṛdho bṛhaspatir vi vavarhā rathāṃ iva //	viśvāḥ id aryaḥ abhidipsvaḥ mṛdhaḥ bṛhaspatiḥ vi vavarha rathān iva 
SA_GV01_rvh1-10u-4499	RV_2,023.14a tejiṣṭhayā tapanī rakṣasas tapa ye tvā nide dadhire dṛṣṭavīryam /	tejiṣṭhayā tapanī rakṣasaḥ tapa ye tvā nide dadhire dṛṣṭa vīryam 
SA_GV01_rvh1-10u-4500	RV_2,023.14c āvis tat kṛṣva yad asat ta ukthyam bṛhaspate vi parirāpo ardaya //	āvis tat kṛṣva yat asat te ukthyam bṛhaspate vi parirāpaḥ ardaya 
SA_GV01_rvh1-10u-4501	RV_2,023.15a bṛhaspate ati yad aryo arhād dyumad vibhāti kratumaj janeṣu /	bṛhaspate ati yat aryaḥ arhāt dyumat vibhāti kratumat janeṣu 
SA_GV01_rvh1-10u-4502	RV_2,023.15c yad dīdayac chavasa ṛtaprajāta tad asmāsu draviṇaṃ dhehi citram //	yat dīdayat śavasaḥ ṛta prajāta tat asmāsu draviṇam dhehi citram 
SA_GV01_rvh1-10u-4503	RV_2,023.16a mā na stenebhyo ye abhi druhas pade nirāmiṇo ripavo 'nneṣu jāgṛdhuḥ /	mā naḥ stenebhyaḥ ye abhi druhaḥ pade nirāmiṇaḥ ripavaḥ nneṣu jāgṛdhuḥ 
SA_GV01_rvh1-10u-4504	RV_2,023.16c ā devānām ohate vi vrayo hṛdi bṛhaspate na paraḥ sāmno viduḥ //	ā devānām ohate vi vrayaḥ hṛdi bṛhaspate na paraḥ sāmnaḥ viduḥ 
SA_GV01_rvh1-10u-4505	RV_2,023.17a viśvebhyo hi tvā bhuvanebhyas pari tvaṣṭājanat sāmnaḥ-sāmnaḥ kaviḥ /	viśvebhyaḥ hi tvā bhuvanebhyaḥ pari tvaṣṭā ajanat sāmnaḥ sāmnaḥ kaviḥ 
SA_GV01_rvh1-10u-4506	RV_2,023.17c sa ṛṇacid ṛṇayā brahmaṇas patir druho hantā maha ṛtasya dhartari //	saḥ ṛṇa cit ṛṇayāḥ brahmaṇaḥ patiḥ druhaḥ hantā mahaḥ ṛtasya dhartari 
SA_GV01_rvh1-10u-4507	RV_2,023.18a tava śriye vy ajihīta parvato gavāṃ gotram udasṛjo yad aṅgiraḥ /	tava śriye vi ajihīta parvataḥ gavām gotram udasṛjaḥ yat aṅgiraḥ 
SA_GV01_rvh1-10u-4508	RV_2,023.18c indreṇa yujā tamasā parīvṛtam bṛhaspate nir apām aubjo arṇavam //	indreṇa yujā tamasā parīvṛtam bṛhaspate niḥ apām aubjaḥ arṇavam 
SA_GV01_rvh1-10u-4509	RV_2,023.19a brahmaṇas pate tvam asya yantā sūktasya bodhi tanayaṃ ca jinva /	brahmaṇaḥ pate tvam asya yantā sūktasya bodhi tanayam ca jinva 
SA_GV01_rvh1-10u-4510	RV_2,023.19c viśvaṃ tad bhadraṃ yad avanti devā bṛhad vadema vidathe suvīrāḥ //	viśvam tat bhadram yat avanti devāḥ bṛhat vadema vidathe su vīrāḥ 
SA_GV01_rvh1-10u-4511	RV_2,024.01a semām aviḍḍhi prabhṛtiṃ ya īśiṣe 'yā vidhema navayā mahā girā /	sa imām aviḍḍhi prabhṛtim yaḥ īśiṣe yā vidhema navayā mahā girā 
SA_GV01_rvh1-10u-4512	RV_2,024.01c yathā no mīḍhvān stavate sakhā tava bṛhaspate sīṣadhaḥ sota no matim //	yathā naḥ mīḍhvān stavate sakhā tava bṛhaspate sīṣadhaḥ sa uta naḥ matim 
SA_GV01_rvh1-10u-4513	RV_2,024.02a yo nantvāny anaman ny ojasotādardar manyunā śambarāṇi vi /	yaḥ nantvāni anamat ni ojasā uta adardar manyunā śambarāṇi vi 
SA_GV01_rvh1-10u-4514	RV_2,024.02c prācyāvayad acyutā brahmaṇas patir ā cāviśad vasumantaṃ vi parvatam //	prācyāvayat acyutā brahmaṇaḥ patiḥ ā ca aviśat vasumantam vi parvatam 
SA_GV01_rvh1-10u-4515	RV_2,024.03a tad devānāṃ devatamāya kartvam aśrathnan dṛḷhāvradanta vīḷitā /	tat devānām devatamāya kartvam aśrathnan dṛḍhā avradanta vīḍitā 
SA_GV01_rvh1-10u-4516	RV_2,024.03c ud gā ājad abhinad brahmaṇā valam agūhat tamo vy acakṣayat svaḥ //	ud gāḥ ājat abhinat brahmaṇā valam agūhat tamaḥ vi acakṣayat svar 
SA_GV01_rvh1-10u-4517	RV_2,024.04a aśmāsyam avatam brahmaṇas patir madhudhāram abhi yam ojasātṛṇat /	aśma āsyam avatam brahmaṇaḥ patiḥ madhu dhāram abhi yam ojasā atṛṇat 
SA_GV01_rvh1-10u-4518	RV_2,024.04c tam eva viśve papire svardṛśo bahu sākaṃ sisicur utsam udriṇam //	tam eva viśve papire svar dṛśaḥ bahu sākam sisicuḥ utsam udriṇam 
SA_GV01_rvh1-10u-4519	RV_2,024.05a sanā tā kā cid bhuvanā bhavītvā mādbhiḥ śaradbhir duro varanta vaḥ /	sanā tā kā cit bhuvanā bhavītvā mādbhiḥ śaradbhiḥ duraḥ varanta vaḥ 
SA_GV01_rvh1-10u-4520	RV_2,024.05c ayatantā carato anyad-anyad id yā cakāra vayunā brahmaṇas patiḥ //	a yatantā carataḥ anyat anyat id yā cakāra vayunā brahmaṇaḥ patiḥ 
SA_GV01_rvh1-10u-4521	RV_2,024.06a abhinakṣanto abhi ye tam ānaśur nidhim paṇīnām paramaṃ guhā hitam /	abhinakṣantaḥ abhi ye tam ānaśuḥ nidhim paṇīnām paramam guhā hitam 
SA_GV01_rvh1-10u-4522	RV_2,024.06c te vidvāṃsaḥ praticakṣyānṛtā punar yata u āyan tad ud īyur āviśam //	te vidvāṃsaḥ praticakṣya anṛtā punar yatas u āyan tat ud īyuḥ āviśam 
SA_GV01_rvh1-10u-4523	RV_2,024.07a ṛtāvānaḥ praticakṣyānṛtā punar āta ā tasthuḥ kavayo mahas pathaḥ /	ṛtāvānaḥ praticakṣya anṛtā punar ā atas ā tasthuḥ kavayaḥ mahaḥ pathaḥ 
SA_GV01_rvh1-10u-4524	RV_2,024.07c te bāhubhyāṃ dhamitam agnim aśmani nakiḥ ṣo asty araṇo jahur hi tam //	te bāhubhyām dhamitam agnim aśmani nakir ṣaḥ asti araṇaḥ jahuḥ hi tam 
SA_GV01_rvh1-10u-4525	RV_2,024.08a ṛtajyena kṣipreṇa brahmaṇas patir yatra vaṣṭi pra tad aśnoti dhanvanā /	ṛta jyena kṣipreṇa brahmaṇaḥ patiḥ yatra vaṣṭi pra tat aśnoti dhanvanā 
SA_GV01_rvh1-10u-4526	RV_2,024.08c tasya sādhvīr iṣavo yābhir asyati nṛcakṣaso dṛśaye karṇayonayaḥ //	tasya sādhvīḥ iṣavaḥ yābhiḥ asyati nṛ cakṣasaḥ dṛśaye karṇa yonayaḥ 
SA_GV01_rvh1-10u-4527	RV_2,024.09a sa saṃnayaḥ sa vinayaḥ purohitaḥ sa suṣṭutaḥ sa yudhi brahmaṇas patiḥ /	sa saṃnayaḥ sa vinayaḥ purohitaḥ sa suṣṭutaḥ sa yudhi brahmaṇas patiḥ 
SA_GV01_rvh1-10u-4528	RV_2,024.09c cākṣmo yad vājam bharate matī dhanād it sūryas tapati tapyatur vṛthā //	cākṣmaḥ yat vājam bharate matī dhanāt id sūryaḥ tapati tapyatuḥ vṛthā 
SA_GV01_rvh1-10u-4529	RV_2,024.10a vibhu prabhu prathamam mehanāvato bṛhaspateḥ suvidatrāṇi rādhyā /	vibhu prabhu prathamam mehanāvataḥ bṛhaspateḥ suvidatrāṇi rādhyā 
SA_GV01_rvh1-10u-4530	RV_2,024.10c imā sātāni venyasya vājino yena janā ubhaye bhuñjate viśaḥ //	imā sātāni venyasya vājinaḥ yena janau ubhaye bhuñjate viśaḥ 
SA_GV01_rvh1-10u-4531	RV_2,024.11a yo 'vare vṛjane viśvathā vibhur mahām u raṇvaḥ śavasā vavakṣitha /	yaḥ vare vṛjane viśvathā vibhuḥ mahān u raṇvaḥ śavasā vavakṣitha 
SA_GV01_rvh1-10u-4532	RV_2,024.11c sa devo devān prati paprathe pṛthu viśved u tā paribhūr brahmaṇas patiḥ //	sa devaḥ devān prati paprathe pṛthu viśvā id u tā paribhūḥ brahmaṇaḥ patiḥ 
SA_GV01_rvh1-10u-4533	RV_2,024.12a viśvaṃ satyam maghavānā yuvor id āpaś cana pra minanti vrataṃ vām /	viśvam satyam maghavānā yuvoḥ id āpaḥ cana pra minanti vratam vām 
SA_GV01_rvh1-10u-4534	RV_2,024.12c acchendrābrahmaṇaspatī havir no 'nnaṃ yujeva vājinā jigātam //	acchā indrābrahmaṇaspatī haviḥ naḥ nnam yujā iva vājinā jigātam 
SA_GV01_rvh1-10u-4535	RV_2,024.13a utāśiṣṭhā anu śṛṇvanti vahnayaḥ sabheyo vipro bharate matī dhanā /	uta āśiṣṭhāḥ anu śṛṇvanti vahnayaḥ sabheyaḥ vipraḥ bharate matī dhanā 
SA_GV01_rvh1-10u-4536	RV_2,024.13c vīḷudveṣā anu vaśa ṛṇam ādadiḥ sa ha vājī samithe brahmaṇas patiḥ //	vīḷu dveṣāḥ anu vaśe ṛṇam ādadiḥ sa ha vājī samithe brahmaṇaḥ patiḥ 
SA_GV01_rvh1-10u-4537	RV_2,024.14a brahmaṇas pater abhavad yathāvaśaṃ satyo manyur mahi karmā kariṣyataḥ /	brahmaṇaḥ pateḥ abhavat yathāvaśam satyaḥ manyuḥ mahi karmā kariṣyataḥ 
SA_GV01_rvh1-10u-4538	RV_2,024.14c yo gā udājat sa dive vi cābhajan mahīva rītiḥ śavasāsarat pṛthak //	yaḥ gāḥ udājat sa dive vi ca abhajat mahī iva rītiḥ śavasā asarat pṛthak 
SA_GV01_rvh1-10u-4539	RV_2,024.15a brahmaṇas pate suyamasya viśvahā rāyaḥ syāma rathyo vayasvataḥ /	brahmaṇas pate su yamasya viśvahā rāyaḥ syāma rathyaḥ vayasvataḥ 
SA_GV01_rvh1-10u-4540	RV_2,024.15c vīreṣu vīrāṃ upa pṛṅdhi nas tvaṃ yad īśāno brahmaṇā veṣi me havam //	vīreṣu vīrān upa pṛṅdhi naḥ tvam yat īśānaḥ brahmaṇā veṣi me havam 
SA_GV01_rvh1-10u-4541	RV_2,024.16a brahmaṇas pate tvam asya yantā sūktasya bodhi tanayaṃ ca jinva /	brahmaṇaḥ pate tvam asya yantā sūktasya bodhi tanayam ca jinva 
SA_GV01_rvh1-10u-4542	RV_2,024.16c viśvaṃ tad bhadraṃ yad avanti devā bṛhad vadema vidathe suvīrāḥ //	viśvam tat bhadram yat avanti devāḥ bṛhat vadema vidathe su vīrāḥ 
SA_GV01_rvh1-10u-4543	RV_2,025.01a indhāno agniṃ vanavad vanuṣyataḥ kṛtabrahmā śūśuvad rātahavya it /	indhānaḥ agnim vanavat vanuṣyataḥ kṛta brahmā śūśuvat rāta havyaḥ id 
SA_GV01_rvh1-10u-4544	RV_2,025.01c jātena jātam ati sa pra sarsṛte yaṃ-yaṃ yujaṃ kṛṇute brahmaṇas patiḥ //	jātena jātam ati sa pra sarsṛte yaṃ yam yujam kṛṇute brahmaṇaḥ patiḥ 
SA_GV01_rvh1-10u-4545	RV_2,025.02a vīrebhir vīrān vanavad vanuṣyato gobhī rayim paprathad bodhati tmanā /	vīrebhiḥ vīrān vanavat vanuṣyataḥ gobhiḥ rayim paprathat bodhati tmanā 
SA_GV01_rvh1-10u-4546	RV_2,025.02c tokaṃ ca tasya tanayaṃ ca vardhate yaṃ-yaṃ yujaṃ kṛṇute brahmaṇas patiḥ //	tokam ca tasya tanayam ca vardhate yaṃ yam yujam kṛṇute brahmaṇaḥ patiḥ 
SA_GV01_rvh1-10u-4547	RV_2,025.03a sindhur na kṣodaḥ śimīvāṃ ṛghāyato vṛṣeva vadhrīṃr abhi vaṣṭy ojasā /	sindhuḥ na kṣodaḥ śimīvān ṛghāyataḥ vṛṣā iva vadhrīṃr abhi vaṣṭi ojasā 
SA_GV01_rvh1-10u-4548	RV_2,025.03c agner iva prasitir nāha vartave yaṃ-yaṃ yujaṃ kṛṇute brahmaṇas patiḥ //	agneḥ iva prasitiḥ na aha vartave yaṃ yam yujam kṛṇute brahmaṇaḥ patiḥ 
SA_GV01_rvh1-10u-4549	RV_2,025.04a tasmā arṣanti divyā asaścataḥ sa satvabhiḥ prathamo goṣu gacchati /	tasmai arṣanti divyāḥ asaścataḥ sa satvabhiḥ prathamaḥ goṣu gacchati 
SA_GV01_rvh1-10u-4550	RV_2,025.04c anibhṛṣṭataviṣir hanty ojasā yaṃ-yaṃ yujaṃ kṛṇute brahmaṇas patiḥ //	a nibhṛṣṭa taviṣiḥ hanti ojasā yaṃ yam yujam kṛṇute brahmaṇaḥ patiḥ 
SA_GV01_rvh1-10u-4551	RV_2,025.05a tasmā id viśve dhunayanta sindhavo 'cchidrā śarma dadhire purūṇi /	tasmai id viśve dhunayanta sindhavaḥ u chidrā śarma dadhire purūṇi 
SA_GV01_rvh1-10u-4552	RV_2,025.05c devānāṃ sumne subhagaḥ sa edhate yaṃ-yaṃ yujaṃ kṛṇute brahmaṇas patiḥ //	devānām sumne subhagaḥ saḥ edhate yam yam yujam kṛṇute brahmaṇaḥ patiḥ 
SA_GV01_rvh1-10u-4553	RV_2,026.01a ṛjur ic chaṃso vanavad vanuṣyato devayann id adevayantam abhy asat /	ṛjuḥ id śaṃsaḥ vanavat vanuṣyataḥ devayan id a devayantam abhī asat 
SA_GV01_rvh1-10u-4554	RV_2,026.01c suprāvīr id vanavat pṛtsu duṣṭaraṃ yajved ayajyor vi bhajāti bhojanam //	su prāvīḥ id vanavat pṛtsu duṣṭaram yajvā id a yajyoḥ vi bhajāti bhojanam 
SA_GV01_rvh1-10u-4555	RV_2,026.02a yajasva vīra pra vihi manāyato bhadram manaḥ kṛṇuṣva vṛtratūrye /	yajasva vīra pra vihi manāyataḥ bhadram manaḥ kṛṇuṣva vṛtratūrye 
SA_GV01_rvh1-10u-4556	RV_2,026.02c haviṣ kṛṇuṣva subhago yathāsasi brahmaṇas pater ava ā vṛṇīmahe //	haviṣ kṛṇuṣva subhagaḥ yathā asasi brahmaṇaḥ pateḥ avaḥ ā vṛṇīmahe 
SA_GV01_rvh1-10u-4557	RV_2,026.03a sa ij janena sa viśā sa janmanā sa putrair vājam bharate dhanā nṛbhiḥ /	saḥ id janena sa viśā sa janmanā sa putraiḥ vājam bharate dhanā nṛbhiḥ 
SA_GV01_rvh1-10u-4558	RV_2,026.03c devānāṃ yaḥ pitaram āvivāsati śraddhāmanā haviṣā brahmaṇas patim //	devānām yaḥ pitaram āvivāsati śraddhā manāḥ haviṣā brahmaṇaḥ patim 
SA_GV01_rvh1-10u-4559	RV_2,026.04a yo asmai havyair ghṛtavadbhir avidhat pra tam prācā nayati brahmaṇas patiḥ /	yaḥ asmai havyaiḥ ghṛtavadbhiḥ avidhat pra tam prācā nayati brahmaṇaḥ patiḥ 
SA_GV01_rvh1-10u-4560	RV_2,026.04c uruṣyatīm aṃhaso rakṣatī riṣo 'ṃhoś cid asmā urucakrir adbhutaḥ //	uruṣyati īm aṃhasaḥ rakṣati riṣaḥ ṃhoḥ cit asmai uru cakriḥ adbhutaḥ 
SA_GV01_rvh1-10u-4561	RV_2,027.01a imā gira ādityebhyo ghṛtasnūḥ sanād rājabhyo juhvā juhomi /	imāḥ giraḥ ādityebhyaḥ ghṛtasnūḥ sanāt rājabhyaḥ juhvā juhomi 
SA_GV01_rvh1-10u-4562	RV_2,027.01c śṛṇotu mitro aryamā bhago nas tuvijāto varuṇo dakṣo aṃśaḥ //	śṛṇotu mitraḥ aryamā bhagaḥ naḥ tuvi jātaḥ varuṇaḥ dakṣaḥ aṃśaḥ 
SA_GV01_rvh1-10u-4563	RV_2,027.02a imaṃ stomaṃ sakratavo me adya mitro aryamā varuṇo juṣanta /	imam stomam sa kratavaḥ me adya mitraḥ aryamā varuṇaḥ juṣanta 
SA_GV01_rvh1-10u-4564	RV_2,027.02c ādityāsaḥ śucayo dhārapūtā avṛjinā anavadyā ariṣṭāḥ //	ādityāsaḥ śucayaḥ dhāra pūtāḥ a vṛjināḥ anavadyāḥ ariṣṭāḥ 
SA_GV01_rvh1-10u-4565	RV_2,027.03a ta ādityāsa uravo gabhīrā adabdhāso dipsanto bhūryakṣāḥ /	te ādityāsaḥ uravaḥ gabhīrāḥ adabdhāsaḥ dipsantaḥ bhūri akṣāḥ 
SA_GV01_rvh1-10u-4566	RV_2,027.03c antaḥ paśyanti vṛjinota sādhu sarvaṃ rājabhyaḥ paramā cid anti //	antar paśyanti vṛjinā uta sādhu sarvam rājabhyaḥ paramā cit anti 
SA_GV01_rvh1-10u-4567	RV_2,027.04a dhārayanta ādityāso jagat sthā devā viśvasya bhuvanasya gopāḥ /	dhārayantaḥ ādityāsaḥ jagat stha devāḥ viśvasya bhuvanasya gopāḥ 
SA_GV01_rvh1-10u-4568	RV_2,027.04c dīrghādhiyo rakṣamāṇā asuryam ṛtāvānaś cayamānā ṛṇāni //	dīrgha ādhiyaḥ rakṣamāṇāḥ asuryam ṛtāvānaḥ cayamānāḥ ṛṇāni 
SA_GV01_rvh1-10u-4569	RV_2,027.05a vidyām ādityā avaso vo asya yad aryaman bhaya ā cin mayobhu /	vidyām ādityāḥ avasaḥ vaḥ asya yat aryaman bhaye ā cit mayobhu 
SA_GV01_rvh1-10u-4570	RV_2,027.05c yuṣmākam mitrāvaruṇā praṇītau pari śvabhreva duritāni vṛjyām //	yuṣmākam mitrāvaruṇā praṇītau pari śvabhrā iva duritāni vṛjyām 
SA_GV01_rvh1-10u-4571	RV_2,027.06a sugo hi vo aryaman mitra panthā anṛkṣaro varuṇa sādhur asti /	su gaḥ hi vaḥ aryaman mitra panthāḥ anṛkṣaraḥ varuṇa sādhuḥ asti 
SA_GV01_rvh1-10u-4572	RV_2,027.06c tenādityā adhi vocatā no yacchatā no duṣparihantu śarma //	tena ādityāḥ adhi vocata naḥ yacchata naḥ duṣparihantu śarma 
SA_GV01_rvh1-10u-4573	RV_2,027.07a pipartu no aditī rājaputrāti dveṣāṃsy aryamā sugebhiḥ /	pipartu naḥ aditiḥ rāja putrā ati dveṣāṃsi aryamā su gebhiḥ 
SA_GV01_rvh1-10u-4574	RV_2,027.07c bṛhan mitrasya varuṇasya śarmopa syāma puruvīrā ariṣṭāḥ //	bṛhat mitrasya varuṇasya śarma upa syāma puru vīrāḥ ariṣṭāḥ 
SA_GV01_rvh1-10u-4575	RV_2,027.08a tisro bhūmīr dhārayan trīṃr uta dyūn trīṇi vratā vidathe antar eṣām /	tisraḥ bhūmīḥ dhārayan trīn uta dyūn trīṇi vratā vidathe antar eṣām 
SA_GV01_rvh1-10u-4576	RV_2,027.08c ṛtenādityā mahi vo mahitvaṃ tad aryaman varuṇa mitra cāru //	ṛtena ādityāḥ mahi vaḥ mahi tvam tat aryaman varuṇa mitra cāru 
SA_GV01_rvh1-10u-4577	RV_2,027.09a trī rocanā divyā dhārayanta hiraṇyayāḥ śucayo dhārapūtāḥ /	trī rocanā divyā dhārayanta hiraṇyayāḥ śucayaḥ dhāra pūtāḥ 
SA_GV01_rvh1-10u-4578	RV_2,027.09c asvapnajo animiṣā adabdhā uruśaṃsā ṛjave martyāya //	a svapnajaḥ animiṣāḥ adabdhāḥ uru śaṃsāḥ ṛjave martyāya 
SA_GV01_rvh1-10u-4579	RV_2,027.10a tvaṃ viśveṣāṃ varuṇāsi rājā ye ca devā asura ye ca martāḥ /	tvam viśveṣām varuṇa asi rājā ye ca devāḥ asura ye ca martāḥ 
SA_GV01_rvh1-10u-4580	RV_2,027.10c śataṃ no rāsva śarado vicakṣe 'śyāmāyūṃṣi sudhitāni pūrvā //	śatam naḥ rāsva śaradaḥ vicakṣe śyāma āyūṃṣi sudhitāni pūrvā 
SA_GV01_rvh1-10u-4581	RV_2,027.11a na dakṣiṇā vi cikite na savyā na prācīnam ādityā nota paścā /	na dakṣiṇā vi cikite na savyā na prācīnam ādityāḥ na uta paścā 
SA_GV01_rvh1-10u-4582	RV_2,027.11c pākyā cid vasavo dhīryā cid yuṣmānīto abhayaṃ jyotir aśyām //	pākyā cit vasavaḥ dhīryā cit yuṣmānītaḥ abhayam jyotiḥ aśyām 
SA_GV01_rvh1-10u-4583	RV_2,027.12a yo rājabhya ṛtanibhyo dadāśa yaṃ vardhayanti puṣṭayaś ca nityāḥ /	yaḥ rājabhyaḥ ṛta nibhyaḥ dadāśa yam vardhayanti puṣṭayaḥ ca nityāḥ 
SA_GV01_rvh1-10u-4584	RV_2,027.12c sa revān yāti prathamo rathena vasudāvā vidatheṣu praśastaḥ //	sa revān yāti prathamaḥ rathena vasu dāvā vidatheṣu praśastaḥ 
SA_GV01_rvh1-10u-4585	RV_2,027.13a śucir apaḥ sūyavasā adabdha upa kṣeti vṛddhavayāḥ suvīraḥ /	śuciḥ apaḥ sū yavasāḥ adabdhaḥ upa kṣeti vṛddha vayāḥ su vīraḥ 
SA_GV01_rvh1-10u-4586	RV_2,027.13c nakiṣ ṭaṃ ghnanty antito na dūrād ya ādityānām bhavati praṇītau //	nakir tam ghnanti antitas na dūrāt yaḥ ādityānām bhavati praṇītau 
SA_GV01_rvh1-10u-4587	RV_2,027.14a adite mitra varuṇota mṛḷa yad vo vayaṃ cakṛmā kac cid āgaḥ /	adite mitra varuṇa uta mṛḍa yat vaḥ vayam cakṛma kad cit āgaḥ 
SA_GV01_rvh1-10u-4588	RV_2,027.14c urv aśyām abhayaṃ jyotir indra mā no dīrghā abhi naśan tamisrāḥ //	uru aśyām abhayam jyotiḥ indra mā naḥ dīrghāḥ abhi naśan tamisrāḥ 
SA_GV01_rvh1-10u-4589	RV_2,027.15a ubhe asmai pīpayataḥ samīcī divo vṛṣṭiṃ subhago nāma puṣyan /	ubhe asmai pīpayataḥ samīcī divaḥ vṛṣṭim subhagaḥ nāma puṣyan 
SA_GV01_rvh1-10u-4590	RV_2,027.15c ubhā kṣayāv ājayan yāti pṛtsūbhāv ardhau bhavataḥ sādhū asmai //	ubhā kṣayau ājayan yāti pṛtsu ubhau ardhau bhavataḥ sādhū asmai 
SA_GV01_rvh1-10u-4591	RV_2,027.16a yā vo māyā abhidruhe yajatrāḥ pāśā ādityā ripave vicṛttāḥ /	yāḥ vaḥ māyāḥ abhidruhe yajatrāḥ pāśāḥ ādityāḥ ripave vicṛttāḥ 
SA_GV01_rvh1-10u-4592	RV_2,027.16c aśvīva tāṃ ati yeṣaṃ rathenāriṣṭā urāv ā śarman syāma //	aśvī iva tām ati yeṣam rathena ariṣṭāḥ urau ā śarman syāma 
SA_GV01_rvh1-10u-4593	RV_2,027.17a māham maghono varuṇa priyasya bhūridāvna ā vidaṃ śūnam āpeḥ /	mā aham maghonaḥ varuṇa priyasya bhūri dāvnaḥ ā vidam śūnam āpeḥ 
SA_GV01_rvh1-10u-4594	RV_2,027.17c mā rāyo rājan suyamād ava sthām bṛhad vadema vidathe suvīrāḥ //	mā rāyaḥ rājan su yamāt ava sthām bṛhat vadema vidathe su vīrāḥ 
SA_GV01_rvh1-10u-4595	RV_2,028.01a idaṃ kaver ādityasya svarājo viśvāni sānty abhy astu mahnā /	idam kaveḥ ādityasya sva rājaḥ viśvāni sānti abhī astu mahnā 
SA_GV01_rvh1-10u-4596	RV_2,028.01c ati yo mandro yajathāya devaḥ sukīrtim bhikṣe varuṇasya bhūreḥ //	ati yaḥ mandraḥ yajathāya devaḥ su kīrtim bhikṣe varuṇasya bhūreḥ 
SA_GV01_rvh1-10u-4597	RV_2,028.02a tava vrate subhagāsaḥ syāma svādhyo varuṇa tuṣṭuvāṃsaḥ /	tava vrate subhagāsaḥ syāma su ādhyaḥ varuṇa tuṣṭuvāṃsaḥ 
SA_GV01_rvh1-10u-4598	RV_2,028.02c upāyana uṣasāṃ gomatīnām agnayo na jaramāṇā anu dyūn //	upāyane uṣasām gomatīnām agnayaḥ na jaramāṇāḥ anu dyūn 
SA_GV01_rvh1-10u-4599	RV_2,028.03a tava syāma puruvīrasya śarmann uruśaṃsasya varuṇa praṇetaḥ /	tava syāma puru vīrasya śarman uru śaṃsasya varuṇa praṇetar 
SA_GV01_rvh1-10u-4600	RV_2,028.03c yūyaṃ naḥ putrā aditer adabdhā abhi kṣamadhvaṃ yujyāya devāḥ //	yūyam naḥ putrāḥ aditeḥ adabdhāḥ abhi kṣamadhvam yujyāya devāḥ 
SA_GV01_rvh1-10u-4601	RV_2,028.04a pra sīm ādityo asṛjad vidhartāṃ ṛtaṃ sindhavo varuṇasya yanti /	pra sīm ādityaḥ asṛjat vidhartām ṛtam sindhavaḥ varuṇasya yanti 
SA_GV01_rvh1-10u-4602	RV_2,028.04c na śrāmyanti na vi mucanty ete vayo na paptū raghuyā parijman //	na śrāmyanti na vi mucanti ete vayaḥ na paptuḥ raghuyā parijman 
SA_GV01_rvh1-10u-4603	RV_2,028.05a vi mac chrathāya raśanām ivāga ṛdhyāma te varuṇa khām ṛtasya /	vi mat śrathāya raśanām iva āgaḥ ṛdhyāma te varuṇa khām ṛtasya 
SA_GV01_rvh1-10u-4604	RV_2,028.05c mā tantuś chedi vayato dhiyam me mā mātrā śāry apasaḥ pura ṛtoḥ //	mā tantuḥ chedi vayataḥ dhiyam me mā mātrā śāri apasaḥ puras ṛtoḥ 
SA_GV01_rvh1-10u-4605	RV_2,028.06a apo su myakṣa varuṇa bhiyasam mat samrāḷ ṛtāvo 'nu mā gṛbhāya /	apa u su myakṣa varuṇa bhiyasam mat samrāj ṛtāvaḥ nu mā gṛbhāya 
SA_GV01_rvh1-10u-4606	RV_2,028.06c dāmeva vatsād vi mumugdhy aṃho nahi tvad āre nimiṣaś caneśe //	dāmā iva vatsāt vi mumugdhi aṃhaḥ nahi tvat āre nimiṣaḥ cana īśe 
SA_GV01_rvh1-10u-4607	RV_2,028.07a mā no vadhair varuṇa ye ta iṣṭāv enaḥ kṛṇvantam asura bhrīṇanti /	mā naḥ vadhaiḥ varuṇa ye te iṣṭau enaḥ kṛṇvantam asura bhrīṇanti 
SA_GV01_rvh1-10u-4608	RV_2,028.07c mā jyotiṣaḥ pravasathāni ganma vi ṣū mṛdhaḥ śiśratho jīvase naḥ //	mā jyotiṣaḥ pravasathāni ganma vi su mṛdhaḥ śiśrathaḥ jīvase naḥ 
SA_GV01_rvh1-10u-4609	RV_2,028.08a namaḥ purā te varuṇota nūnam utāparaṃ tuvijāta bravāma /	namaḥ purā te varuṇa uta nūnam uta aparam tuvi jāta bravāma 
SA_GV01_rvh1-10u-4610	RV_2,028.08c tve hi kam parvate na śritāny apracyutāni dūḷabha vratāni //	tve hi kam parvate na śritāni a pracyutāni dūḷabha vratāni 
SA_GV01_rvh1-10u-4611	RV_2,028.09a para ṛṇā sāvīr adha matkṛtāni māhaṃ rājann anyakṛtena bhojam /	paras ṛṇā sāvīḥ adha mad kṛtāni mā aham rājan anya kṛtena bhojam 
SA_GV01_rvh1-10u-4612	RV_2,028.09c avyuṣṭā in nu bhūyasīr uṣāsa ā no jīvān varuṇa tāsu śādhi //	a vyuṣṭāḥ id nu bhūyasīḥ uṣāsaḥ ā naḥ jīvān varuṇa tāsu śādhi 
SA_GV01_rvh1-10u-4613	RV_2,028.10a yo me rājan yujyo vā sakhā vā svapne bhayam bhīrave mahyam āha /	yaḥ me rājan yujyaḥ vā sakhā vā svapne bhayam bhīrave mahyam āha 
SA_GV01_rvh1-10u-4614	RV_2,028.10c steno vā yo dipsati no vṛko vā tvaṃ tasmād varuṇa pāhy asmān //	stenaḥ vā yaḥ dipsati naḥ vṛkaḥ vā tvam tasmāt varuṇa pāhi asmān 
SA_GV01_rvh1-10u-4615	RV_2,028.11a māham maghono varuṇa priyasya bhūridāvna ā vidaṃ śūnam āpeḥ /	mā aham maghonaḥ varuṇa priyasya bhūri dāvnaḥ ā vidam śūnam āpeḥ 
SA_GV01_rvh1-10u-4616	RV_2,028.11c mā rāyo rājan suyamād ava sthām bṛhad vadema vidathe suvīrāḥ //	mā rāyaḥ rājan su yamāt ava sthām bṛhat vadema vidathe su vīrāḥ 
SA_GV01_rvh1-10u-4617	RV_2,029.01a dhṛtavratā ādityā iṣirā āre mat karta rahasūr ivāgaḥ /	dhṛta vratāḥ ādityāḥ iṣirāḥ āre mat karta rahasūḥ iva āgaḥ 
SA_GV01_rvh1-10u-4618	RV_2,029.01c śṛṇvato vo varuṇa mitra devā bhadrasya vidvāṃ avase huve vaḥ //	śṛṇvataḥ vaḥ varuṇa mitra devāḥ bhadrasya vidvān avase huve vaḥ 
SA_GV01_rvh1-10u-4619	RV_2,029.02a yūyaṃ devāḥ pramatir yūyam ojo yūyaṃ dveṣāṃsi sanutar yuyota /	yūyam devāḥ pramatiḥ yūyam ojaḥ yūyam dveṣāṃsi sanutar yuyota 
SA_GV01_rvh1-10u-4620	RV_2,029.02c abhikṣattāro abhi ca kṣamadhvam adyā ca no mṛḷayatāparaṃ ca //	abhi kṣattāraḥ abhi ca kṣamadhvam adyā ca naḥ mṛḍayata aparam ca 
SA_GV01_rvh1-10u-4621	RV_2,029.03a kim ū nu vaḥ kṛṇavāmāpareṇa kiṃ sanena vasava āpyena /	kim u nu vaḥ kṛṇavāma apareṇa kim sanena vasavaḥ āpyena 
SA_GV01_rvh1-10u-4622	RV_2,029.03c yūyaṃ no mitrāvaruṇādite ca svastim indrāmaruto dadhāta //	yūyam naḥ mitrāvaruṇā adite ca svastim indrāmarutaḥ dadhāta 
SA_GV01_rvh1-10u-4623	RV_2,029.04a haye devā yūyam id āpaya stha te mṛḷata nādhamānāya mahyam /	haye devāḥ yūyam id āpayaḥ stha te mṛḍata nādhamānāya mahyam 
SA_GV01_rvh1-10u-4624	RV_2,029.04c mā vo ratho madhyamavāḷ ṛte bhūn mā yuṣmāvatsv āpiṣu śramiṣma //	mā vaḥ rathaḥ madhyama vāh ṛte bhūt mā yuṣmāvatsu āpiṣu śramiṣma 
SA_GV01_rvh1-10u-4625	RV_2,029.05a pra va eko mimaya bhūry āgo yan mā piteva kitavaṃ śaśāsa /	pra vaḥ ekaḥ mimaya bhūri āgaḥ yat mā pitā iva kitavam śaśāsa 
SA_GV01_rvh1-10u-4626	RV_2,029.05c āre pāśā āre aghāni devā mā mādhi putre vim iva grabhīṣṭa //	āre pāśāḥ āre aghāni devāḥ mā mā adhi putre vim iva grabhīṣṭa 
SA_GV01_rvh1-10u-4627	RV_2,029.06a arvāñco adyā bhavatā yajatrā ā vo hārdi bhayamāno vyayeyam /	arvāñcaḥ adya bhavata yajatrāḥ ā vaḥ hārdi bhayamānaḥ vyayeyam 
SA_GV01_rvh1-10u-4628	RV_2,029.06c trādhvaṃ no devā nijuro vṛkasya trādhvaṃ kartād avapado yajatrāḥ //	trādhvam naḥ devāḥ nijuraḥ vṛkasya trādhvam kartāt avapadaḥ yajatrāḥ 
SA_GV01_rvh1-10u-4629	RV_2,029.07a māham maghono varuṇa priyasya bhūridāvna ā vidaṃ śūnam āpeḥ /	mā aham maghonaḥ varuṇa priyasya bhūri dāvnaḥ ā vidam śūnam āpeḥ 
SA_GV01_rvh1-10u-4630	RV_2,029.07c mā rāyo rājan suyamād ava sthām bṛhad vadema vidathe suvīrāḥ //	mā rāyaḥ rājan su yamāt ava sthām bṛhat vadema vidathe su vīrāḥ 
SA_GV01_rvh1-10u-4631	RV_2,030.01a ṛtaṃ devāya kṛṇvate savitra indrāyāhighne na ramanta āpaḥ /	ṛtam devāya kṛṇvate savitre indrāya ahi ghne na ramante āpaḥ 
SA_GV01_rvh1-10u-4632	RV_2,030.01c ahar-ahar yāty aktur apāṃ kiyāty ā prathamaḥ sarga āsām //	ahar ahar yāti aktuḥ apām kiyāti ā prathamaḥ sargaḥ āsām 
SA_GV01_rvh1-10u-4633	RV_2,030.02a yo vṛtrāya sinam atrābhariṣyat pra taṃ janitrī viduṣa uvāca /	yaḥ vṛtrāya sinam atrā ābhariṣyat pra tam janitrī viduṣe uvāca 
SA_GV01_rvh1-10u-4634	RV_2,030.02c patho radantīr anu joṣam asmai dive-dive dhunayo yanty artham //	pathaḥ radantīḥ anu joṣam asmai dive dive dhunayaḥ yanti artham 
SA_GV01_rvh1-10u-4635	RV_2,030.03a ūrdhvo hy asthād adhy antarikṣe 'dhā vṛtrāya pra vadhaṃ jabhāra /	ūrdhvaḥ hi asthāt adhi antarikṣe dhāḥ vṛtrāya pra vadham jabhāra 
SA_GV01_rvh1-10u-4636	RV_2,030.03c mihaṃ vasāna upa hīm adudrot tigmāyudho ajayac chatrum indraḥ //	miham vasānaḥ upa hi īm adudrot tigma āyudhaḥ ajayat śatrum indraḥ 
SA_GV01_rvh1-10u-4637	RV_2,030.04a bṛhaspate tapuṣāśneva vidhya vṛkadvaraso asurasya vīrān /	bṛhaspate tapuṣā aśnā iva vidhya vṛkadvaraso asurasya vīrān 
SA_GV01_rvh1-10u-4638	RV_2,030.04c yathā jaghantha dhṛṣatā purā cid evā jahi śatrum asmākam indra //	yathā jaghantha dhṛṣatā purā cit eva jahi śatrum asmākam indra 
SA_GV01_rvh1-10u-4639	RV_2,030.05a ava kṣipa divo aśmānam uccā yena śatrum mandasāno nijūrvāḥ /	ava kṣipa divaḥ aśmānam uccā yena śatrum mandasānaḥ nijūrvāḥ 
SA_GV01_rvh1-10u-4640	RV_2,030.05c tokasya sātau tanayasya bhūrer asmāṃ ardhaṃ kṛṇutād indra gonām //	tokasya sātau tanayasya bhūreḥ asmān ardham kṛṇutāt indra gonām 
SA_GV01_rvh1-10u-4641	RV_2,030.06a pra hi kratuṃ vṛhatho yaṃ vanutho radhrasya stho yajamānasya codau /	pra hi kratum vṛhathaḥ yam vanuthaḥ radhrasya sthaḥ yajamānasya codau 
SA_GV01_rvh1-10u-4642	RV_2,030.06c indrāsomā yuvam asmāṃ aviṣṭam asmin bhayasthe kṛṇutam u lokam //	indrāsomāḥ yuvam asmām aviṣṭam asmin bhayasthe kṛṇutam u lokam 
SA_GV01_rvh1-10u-4643	RV_2,030.07a na mā taman na śraman nota tandran na vocāma mā sunoteti somam /	na mā taman na śraman na uta tandran na vocāma mā sunota iti somam 
SA_GV01_rvh1-10u-4644	RV_2,030.07c yo me pṛṇād yo dadad yo nibodhād yo mā sunvantam upa gobhir āyat //	yaḥ me pṛṇāt yaḥ dadat yaḥ nibodhāt yaḥ mā sunvantam upa gobhiḥ āyat 
SA_GV01_rvh1-10u-4645	RV_2,030.08a sarasvati tvam asmāṃ aviḍḍhi marutvatī dhṛṣatī jeṣi śatrūn /	sarasvati tvam asmām aviḍḍhi marutvatī dhṛṣatī jeṣi śatrūn 
SA_GV01_rvh1-10u-4646	RV_2,030.08c tyaṃ cic chardhantaṃ taviṣīyamāṇam indro hanti vṛṣabhaṃ śaṇḍikānām //	tyam cit śardhantam taviṣīyamāṇam indraḥ hanti vṛṣabham śaṇḍikānām 
SA_GV01_rvh1-10u-4647	RV_2,030.09a yo naḥ sanutya uta vā jighatnur abhikhyāya taṃ tigitena vidhya /	yaḥ naḥ sanutyaḥ uta vā jighatnuḥ abhikhyāya tam tigitena vidhya 
SA_GV01_rvh1-10u-4648	RV_2,030.09c bṛhaspata āyudhair jeṣi śatrūn druhe rīṣantam pari dhehi rājan //	bṛhaspate āyudhaiḥ jeṣi śatrūn druhe rīṣantam pari dhehi rājan 
SA_GV01_rvh1-10u-4649	RV_2,030.10a asmākebhiḥ satvabhiḥ śūra śūrair vīryā kṛdhi yāni te kartvāni /	asmākebhiḥ satvabhiḥ śūra śūraiḥ vīryā kṛdhi yāni te kartvāni 
SA_GV01_rvh1-10u-4650	RV_2,030.10c jyog abhūvann anudhūpitāso hatvī teṣām ā bharā no vasūni //	jyok abhūvan anudhūpitāsaḥ hatvī teṣām ā bhara naḥ vasūni 
SA_GV01_rvh1-10u-4651	RV_2,030.11a taṃ vaḥ śardham mārutaṃ sumnayur giropa bruve namasā daivyaṃ janam /	tam vaḥ śardham mārutam sumnayuḥ girā upa bruve namasā daivyam janam 
SA_GV01_rvh1-10u-4652	RV_2,030.11c yathā rayiṃ sarvavīraṃ naśāmahā apatyasācaṃ śrutyaṃ dive-dive //	yathā rayim sarva vīram naśāmahai apatyasācam śrutyam dive dive 
SA_GV01_rvh1-10u-4653	RV_2,031.01a asmākam mitrāvaruṇāvataṃ ratham ādityai rudrair vasubhiḥ sacābhuvā /	asmākam mitrāvaruṇā avatam ratham ādityaiḥ rudraiḥ vasubhiḥ sacābhuvā 
SA_GV01_rvh1-10u-4654	RV_2,031.01c pra yad vayo na paptan vasmanas pari śravasyavo hṛṣīvanto vanarṣadaḥ //	pra yat vayaḥ na paptan vasmanaḥ pari śravasyavaḥ hṛṣīvantaḥ vanarṣadaḥ 
SA_GV01_rvh1-10u-4655	RV_2,031.02a adha smā na ud avatā sajoṣaso rathaṃ devāso abhi vikṣu vājayum /	adha smā naḥ ud avata sajoṣasaḥ ratham devāsaḥ abhi vikṣu vājayum 
SA_GV01_rvh1-10u-4656	RV_2,031.02c yad āśavaḥ padyābhis titrato rajaḥ pṛthivyāḥ sānau jaṅghananta pāṇibhiḥ //	yat āśavaḥ padyābhiḥ titrataḥ rajaḥ pṛthivyāḥ sānau jaṅghananta pāṇibhiḥ 
SA_GV01_rvh1-10u-4657	RV_2,031.03a uta sya na indro viśvacarṣaṇir divaḥ śardhena mārutena sukratuḥ /	uta sya naḥ indraḥ viśvacarṣaṇiḥ divaḥ śardhena mārutena su kratuḥ 
SA_GV01_rvh1-10u-4658	RV_2,031.03c anu nu sthāty avṛkābhir ūtibhī ratham mahe sanaye vājasātaye //	anu nu sthāti avṛkābhiḥ ūtibhiḥ ratham mahe sanaye vājasātaye 
SA_GV01_rvh1-10u-4659	RV_2,031.04a uta sya devo bhuvanasya sakṣaṇis tvaṣṭā gnābhiḥ sajoṣā jūjuvad ratham /	uta sya devaḥ bhuvanasya sakṣaṇiḥ tvaṣṭā gnābhiḥ sajoṣāḥ jūjuvat ratham 
SA_GV01_rvh1-10u-4660	RV_2,031.04c iḷā bhago bṛhaddivota rodasī pūṣā purandhir aśvināv adhā patī //	iḷā bhagaḥ bṛhaddivā uta rodasī pūṣā purandhiḥ aśvinau adhā patī 
SA_GV01_rvh1-10u-4661	RV_2,031.05a uta tye devī subhage mithūdṛśoṣāsānaktā jagatām apījuvā /	uta tye devī subhage mithūdṛśā uṣāsānaktā jagatām 
SA_GV01_rvh1-10u-4662	RV_2,031.05c stuṣe yad vām pṛthivi navyasā vaca sthātuś ca vayas trivayā upastire //	stuṣe yat vām pṛthivi navyasā sthātuḥ ca vayaḥ trivayāḥ upastire 
SA_GV01_rvh1-10u-4663	RV_2,031.06a uta vaḥ śaṃsam uśijām iva śmasy ahir budhnyo 'ja ekapād uta /	uta vaḥ śaṃsam uśijām iva śmasi ahiḥ budhnyaḥ jaḥ ekapād uta 
SA_GV01_rvh1-10u-4664	RV_2,031.06c trita ṛbhukṣāḥ savitā cano dadhe 'pāṃ napād āśuhemā dhiyā śami //	tritaḥ ṛbhukṣāḥ savitā canaḥ dadhe pām napāt āśu hemā dhiyā śami 
SA_GV01_rvh1-10u-4665	RV_2,031.07a etā vo vaśmy udyatā yajatrā atakṣann āyavo navyase sam /	etāḥ vaḥ vaśmi udyatāḥ yajatrāḥ atakṣan āyavaḥ navyase sam 
SA_GV01_rvh1-10u-4666	RV_2,031.07c śravasyavo vājaṃ cakānāḥ saptir na rathyo aha dhītim aśyāḥ //	śravasyavaḥ vājam cakānāḥ saptiḥ na rathyaḥ aha dhītim aśyāḥ 
SA_GV01_rvh1-10u-4667	RV_2,032.01a asya me dyāvāpṛthivī ṛtāyato bhūtam avitrī vacasaḥ siṣāsataḥ /	asya me dyāvāpṛthivī ṛtāyataḥ bhūtam avitrī vacasaḥ siṣāsataḥ 
SA_GV01_rvh1-10u-4668	RV_2,032.01c yayor āyuḥ prataraṃ te idam pura upastute vasūyur vām maho dadhe //	yayoḥ āyuḥ prataram te idam puras upastute vasūyuḥ vām mahaḥ dadhe 
SA_GV01_rvh1-10u-4669	RV_2,032.02a mā no guhyā ripa āyor ahan dabhan mā na ābhyo rīradho ducchunābhyaḥ /	mā naḥ guhyāḥ ripaḥ āyoḥ ahan dabhan mā naḥ ābhyaḥ rīradhaḥ ducchunābhyaḥ 
SA_GV01_rvh1-10u-4670	RV_2,032.02c mā no vi yauḥ sakhyā viddhi tasya naḥ sumnāyatā manasā tat tvemahe //	mā naḥ vi yauḥ sakhyā viddhi tasya naḥ sumnāyatā manasā tat tvā īmahe 
SA_GV01_rvh1-10u-4671	RV_2,032.03a aheḷatā manasā śruṣṭim ā vaha duhānāṃ dhenum pipyuṣīm asaścatam /	a heḍatā manasā śruṣṭim ā vaha duhānām dhenum pipyuṣīm asaścatam 
SA_GV01_rvh1-10u-4672	RV_2,032.03c padyābhir āśuṃ vacasā ca vājinaṃ tvāṃ hinomi puruhūta viśvahā //	padyābhiḥ āśum vacasā ca vājinam tvām hinomi puruhūta viśvahā 
SA_GV01_rvh1-10u-4673	RV_2,032.04a rākām ahaṃ suhavāṃ suṣṭutī huve śṛṇotu naḥ subhagā bodhatu tmanā /	rākām aham su havām suṣṭutī huve śṛṇotu naḥ subhagā bodhatu tmanā 
SA_GV01_rvh1-10u-4674	RV_2,032.04c sīvyatv apaḥ sūcyācchidyamānayā dadātu vīraṃ śatadāyam ukthyam //	sīvyatu apaḥ sūcyā a chidyamānayā dadātu vīram śatadāyam ukthyam 
SA_GV01_rvh1-10u-4675	RV_2,032.05a yās te rāke sumatayaḥ supeśaso yābhir dadāsi dāśuṣe vasūni /	yāḥ te rāke sumatayaḥ supeśasaḥ yābhiḥ dadāsi dāśuṣe vasūni 
SA_GV01_rvh1-10u-4676	RV_2,032.05c tābhir no adya sumanā upāgahi sahasrapoṣaṃ subhage rarāṇā //	tābhiḥ naḥ adya sumanāḥ upāgahi sahasra poṣam subhage rarāṇā 
SA_GV01_rvh1-10u-4677	RV_2,032.06a sinīvāli pṛthuṣṭuke yā devānām asi svasā /	sinīvāli pṛthuṣṭuke yā devānām asi svasā 
SA_GV01_rvh1-10u-4678	RV_2,032.06c juṣasva havyam āhutam prajāṃ devi didiḍḍhi naḥ //	juṣasva havyam āhutam prajām devi didiḍḍhi naḥ 
SA_GV01_rvh1-10u-4679	RV_2,032.07a yā subāhuḥ svaṅguriḥ suṣūmā bahusūvarī /	yā su bāhuḥ su aṅguriḥ suṣūmā bahusūvarī 
SA_GV01_rvh1-10u-4680	RV_2,032.07c tasyai viśpatnyai haviḥ sinīvālyai juhotana //	tasyai viś patnyai haviḥ sinīvālyai juhotana 
SA_GV01_rvh1-10u-4681	RV_2,032.08a yā guṅgūr yā sinīvālī yā rākā yā sarasvatī /	yā guṅgūḥ yā sinīvālī yā rākā yā sarasvatī 
SA_GV01_rvh1-10u-4682	RV_2,032.08c indrāṇīm ahva ūtaye varuṇānīṃ svastaye //	indrāṇīm ahve ūtaye varuṇānīm svastaye 
SA_GV01_rvh1-10u-4683	RV_2,033.01a ā te pitar marutāṃ sumnam etu mā naḥ sūryasya saṃdṛśo yuyothāḥ /	ā te pitar marutām sumnam etu mā naḥ sūryasya saṃdṛśaḥ yuyothāḥ 
SA_GV01_rvh1-10u-4684	RV_2,033.01c abhi no vīro arvati kṣameta pra jāyemahi rudra prajābhiḥ //	abhi naḥ vīraḥ arvati kṣameta pra jāyemahi rudra prajābhiḥ 
SA_GV01_rvh1-10u-4685	RV_2,033.02a tvādattebhī rudra śantamebhiḥ śataṃ himā aśīya bheṣajebhiḥ /	tvādattebhiḥ rudra śantamebhiḥ śatam himā aśīya bheṣajebhiḥ 
SA_GV01_rvh1-10u-4686	RV_2,033.02c vy asmad dveṣo vitaraṃ vy aṃho vy amīvāś cātayasvā viṣūcīḥ //	vi asmat dveṣaḥ vitaram vi aṃhaḥ vi amīvāḥ cātayasva viṣūcīḥ 
SA_GV01_rvh1-10u-4687	RV_2,033.03a śreṣṭho jātasya rudra śriyāsi tavastamas tavasāṃ vajrabāho /	śreṣṭhaḥ jātasya rudra śriyā asi tavastamaḥ tavasām vajra bāho 
SA_GV01_rvh1-10u-4688	RV_2,033.03c parṣi ṇaḥ pāram aṃhasaḥ svasti viśvā abhītī rapaso yuyodhi //	parṣi naḥ pāram aṃhasaḥ svasti viśvāḥ abhītīḥ rapasaḥ yuyodhi 
SA_GV01_rvh1-10u-4689	RV_2,033.04a mā tvā rudra cukrudhāmā namobhir mā duṣṭutī vṛṣabha mā sahūtī /	mā tvā rudra cukrudhāmā namobhiḥ mā duṣṭutī vṛṣabha mā sahūtī 
SA_GV01_rvh1-10u-4690	RV_2,033.04c un no vīrāṃ arpaya bheṣajebhir bhiṣaktamaṃ tvā bhiṣajāṃ śṛṇomi //	ud naḥ vīrān arpaya bheṣajebhiḥ bhiṣaktamam tvā bhiṣajām śṛṇomi 
SA_GV01_rvh1-10u-4691	RV_2,033.05a havīmabhir havate yo havirbhir ava stomebhī rudraṃ diṣīya /	havīmabhiḥ havate yaḥ havirbhiḥ ava stomebhiḥ rudram diṣīya 
SA_GV01_rvh1-10u-4692	RV_2,033.05c ṛdūdaraḥ suhavo mā no asyai babhruḥ suśipro rīradhan manāyai //	ṛdūdaraḥ su havaḥ mā naḥ asyai babhruḥ su śipraḥ rīradhat manāyai 
SA_GV01_rvh1-10u-4693	RV_2,033.06a un mā mamanda vṛṣabho marutvān tvakṣīyasā vayasā nādhamānam /	ud mā mamanda vṛṣabhaḥ marutvān tvakṣīyasā vayasā nādhamānam 
SA_GV01_rvh1-10u-4694	RV_2,033.06c ghṛṇīva cchāyām arapā aśīyā vivāseyaṃ rudrasya sumnam //	ghṛṇī iva chāyām arapāḥ aśīyāḥ vivāseyam rudrasya sumnam 
SA_GV01_rvh1-10u-4695	RV_2,033.07a kva sya te rudra mṛḷayākur hasto yo asti bheṣajo jalāṣaḥ /	kva sya te rudra mṛḍayākuḥ hastaḥ yaḥ asti bheṣajaḥ jalāṣaḥ 
SA_GV01_rvh1-10u-4696	RV_2,033.07c apabhartā rapaso daivyasyābhī nu mā vṛṣabha cakṣamīthāḥ //	apabhartā rapasaḥ daivyasya abhi nu mā vṛṣabha cakṣamīthāḥ 
SA_GV01_rvh1-10u-4697	RV_2,033.08a pra babhrave vṛṣabhāya śvitīce maho mahīṃ suṣṭutim īrayāmi /	pra babhrave vṛṣabhāya śvitīce mahaḥ mahīm suṣṭutim īrayāmi 
SA_GV01_rvh1-10u-4698	RV_2,033.08c namasyā kalmalīkinaṃ namobhir gṛṇīmasi tveṣaṃ rudrasya nāma //	namasya kalmalīkinam namobhiḥ gṛṇīmasi tveṣam rudrasya nāma 
SA_GV01_rvh1-10u-4699	RV_2,033.09a sthirebhir aṅgaiḥ pururūpa ugro babhruḥ śukrebhiḥ pipiśe hiraṇyaiḥ /	sthirebhiḥ aṅgaiḥ puru rūpaḥ ugraḥ babhruḥ śukrebhiḥ pipiśe hiraṇyaiḥ 
SA_GV01_rvh1-10u-4700	RV_2,033.09c īśānād asya bhuvanasya bhūrer na vā u yoṣad rudrād asuryam //	īśānāt asya bhuvanasya bhūreḥ na vai u yoṣat rudrāt asuryam 
SA_GV01_rvh1-10u-4701	RV_2,033.10a arhan bibharṣi sāyakāni dhanvārhan niṣkaṃ yajataṃ viśvarūpam /	arhan bibharṣi sāyakāni dhanvā arhan niṣkam yajatam viśva rūpam 
SA_GV01_rvh1-10u-4702	RV_2,033.10c arhann idaṃ dayase viśvam abhvaṃ na vā ojīyo rudra tvad asti //	arhan idam dayase viśvam abhvam na vai ojīyaḥ rudra tvat asti 
SA_GV01_rvh1-10u-4703	RV_2,033.11a stuhi śrutaṃ gartasadaṃ yuvānam mṛgaṃ na bhīmam upahatnum ugram /	stuhi śrutam garta sadam yuvānam mṛgam na bhīmam upahatnum ugram 
SA_GV01_rvh1-10u-4704	RV_2,033.11c mṛḷā jaritre rudra stavāno 'nyaṃ te asman ni vapantu senāḥ //	mṛḷa jaritre rudra stavānaḥ nyam te asmat ni vapantu senāḥ 
SA_GV01_rvh1-10u-4705	RV_2,033.12a kumāraś cit pitaraṃ vandamānam prati nānāma rudropayantam /	kumāraḥ cit pitaram vandamānam prati nānāma rudra upayantam 
SA_GV01_rvh1-10u-4706	RV_2,033.12c bhūrer dātāraṃ satpatiṃ gṛṇīṣe stutas tvam bheṣajā rāsy asme //	bhūreḥ dātāram sat patim gṛṇīṣe stutaḥ tvam bheṣajā rāsi asme 
SA_GV01_rvh1-10u-4707	RV_2,033.13a yā vo bheṣajā marutaḥ śucīni yā śantamā vṛṣaṇo yā mayobhu /	yā vaḥ bheṣajā marutaḥ śucīni yā śantamā vṛṣaṇaḥ yā mayobhu 
SA_GV01_rvh1-10u-4708	RV_2,033.13c yāni manur avṛṇītā pitā nas tā śaṃ ca yoś ca rudrasya vaśmi //	yāni manuḥ avṛṇīta ā pitā naḥ tā śam ca yoḥ ca rudrasya vaśmi 
SA_GV01_rvh1-10u-4709	RV_2,033.14a pari ṇo hetī rudrasya vṛjyāḥ pari tveṣasya durmatir mahī gāt /	pari naḥ hetiḥ rudrasya vṛjyāḥ pari tveṣasya durmatiḥ mahī gāt 
SA_GV01_rvh1-10u-4710	RV_2,033.14c ava sthirā maghavadbhyas tanuṣva mīḍhvas tokāya tanayāya mṛḷa //	ava sthirā maghavadbhyaḥ tanuṣva mīḍhvaḥ tokāya tanayāya mṛḍa 
SA_GV01_rvh1-10u-4711	RV_2,033.15a evā babhro vṛṣabha cekitāna yathā deva na hṛṇīṣe na haṃsi /	eva babhro vṛṣabha cekitāna yathā deva na hṛṇīṣe na haṃsi 
SA_GV01_rvh1-10u-4712	RV_2,033.15c havanaśrun no rudreha bodhi bṛhad vadema vidathe suvīrāḥ //	havana śrut naḥ rudra iha bodhi bṛhat vadema vidathe su vīrāḥ 
SA_GV01_rvh1-10u-4713	RV_2,034.01a dhārāvarā maruto dhṛṣṇvojaso mṛgā na bhīmās taviṣībhir arcinaḥ /	dhārā varāḥ marutaḥ dhṛṣṇu ojasaḥ mṛgāḥ na bhīmāḥ taviṣībhiḥ arcinaḥ 
SA_GV01_rvh1-10u-4714	RV_2,034.01c agnayo na śuśucānā ṛjīṣiṇo bhṛmiṃ dhamanto apa gā avṛṇvata //	agnayaḥ na śuśucānāḥ ṛjīṣiṇaḥ bhṛmim dhamantaḥ apa gāḥ avṛṇvata 
SA_GV01_rvh1-10u-4715	RV_2,034.02a dyāvo na stṛbhiś citayanta khādino vy abhriyā na dyutayanta vṛṣṭayaḥ /	dyāvaḥ na stṛbhiḥ citayanta khādinaḥ vi abhriyāḥ na dyutayanta vṛṣṭayaḥ 
SA_GV01_rvh1-10u-4716	RV_2,034.02c rudro yad vo maruto rukmavakṣaso vṛṣājani pṛśnyāḥ śukra ūdhani //	rudraḥ yat vaḥ marutaḥ rukma vakṣasaḥ vṛṣā ajani pṛśnyāḥ śukre ūdhani 
SA_GV01_rvh1-10u-4717	RV_2,034.03a ukṣante aśvāṃ atyāṃ ivājiṣu nadasya karṇais turayanta āśubhiḥ /	ukṣante aśvān atyān iva ājiṣu nadasya karṇaiḥ turayantaḥ āśubhiḥ 
SA_GV01_rvh1-10u-4718	RV_2,034.03c hiraṇyaśiprā maruto davidhvataḥ pṛkṣaṃ yātha pṛṣatībhiḥ samanyavaḥ //	hiraṇya śiprāḥ marutaḥ davidhvataḥ pṛkṣam yātha pṛṣatībhiḥ samanyavaḥ 
SA_GV01_rvh1-10u-4719	RV_2,034.04a pṛkṣe tā viśvā bhuvanā vavakṣire mitrāya vā sadam ā jīradānavaḥ /	pṛkṣe tā viśvā bhuvanā vavakṣire mitrāya vā sadam ā jīra dānavaḥ 
SA_GV01_rvh1-10u-4720	RV_2,034.04c pṛṣadaśvāso anavabhrarādhasa ṛjipyāso na vayuneṣu dhūrṣadaḥ //	pṛṣat aśvāsaḥ anavabhra rādhasaḥ ṛjipyāsaḥ na vayuneṣu dhūrṣadaḥ 
SA_GV01_rvh1-10u-4721	RV_2,034.05a indhanvabhir dhenubhī rapśadūdhabhir adhvasmabhiḥ pathibhir bhrājadṛṣṭayaḥ /	indhanvabhiḥ dhenubhiḥ rapśa dūdhabhiḥ adhvasmabhiḥ pathibhiḥ bhrājat ṛṣṭayaḥ 
SA_GV01_rvh1-10u-4722	RV_2,034.05c ā haṃsāso na svasarāṇi gantana madhor madāya marutaḥ samanyavaḥ //	ā haṃsāsaḥ na svasarāṇi gantana madhoḥ madāya marutaḥ samanyavaḥ 
SA_GV01_rvh1-10u-4723	RV_2,034.06a ā no brahmāṇi marutaḥ samanyavo narāṃ na śaṃsaḥ savanāni gantana /	ā naḥ brahmāṇi marutaḥ samanyavaḥ narām na śaṃsaḥ savanāni gantana 
SA_GV01_rvh1-10u-4724	RV_2,034.06c aśvām iva pipyata dhenum ūdhani kartā dhiyaṃ jaritre vājapeśasam //	aśvām iva pipyata dhenum ūdhani karta dhiyam jaritre vāja peśasam 
SA_GV01_rvh1-10u-4725	RV_2,034.07a taṃ no dāta maruto vājinaṃ ratha āpānam brahma citayad dive-dive /	tam naḥ dāta marutaḥ vājinam rathe āpānam brahma citayat dive dive 
SA_GV01_rvh1-10u-4726	RV_2,034.07c iṣaṃ stotṛbhyo vṛjaneṣu kārave sanim medhām ariṣṭaṃ duṣṭaraṃ sahaḥ //	iṣam stotṛbhyaḥ vṛjaneṣu kārave sanim medhām ariṣṭam duṣṭaram sahaḥ 
SA_GV01_rvh1-10u-4727	RV_2,034.08a yad yuñjate maruto rukmavakṣaso 'śvān ratheṣu bhaga ā sudānavaḥ /	yat yuñjate marutaḥ rukma vakṣasaḥ śvān ratheṣu bhagaḥ ā sudānavaḥ 
SA_GV01_rvh1-10u-4728	RV_2,034.08c dhenur na śiśve svasareṣu pinvate janāya rātahaviṣe mahīm iṣam //	dhenuḥ na śiśve svasareṣu pinvate janāya rāta haviṣe mahīm iṣam 
SA_GV01_rvh1-10u-4729	RV_2,034.09a yo no maruto vṛkatāti martyo ripur dadhe vasavo rakṣatā riṣaḥ /	yaḥ naḥ marutaḥ vṛkatāti martyaḥ ripuḥ dadhe vasavaḥ rakṣatā riṣaḥ 
SA_GV01_rvh1-10u-4730	RV_2,034.09c vartayata tapuṣā cakriyābhi tam ava rudrā aśaso hantanā vadhaḥ //	vartayata tapuṣā cakriyā abhi tam ava rudrāḥ aśasaḥ hantana vadhaḥ 
SA_GV01_rvh1-10u-4731	RV_2,034.10a citraṃ tad vo maruto yāma cekite pṛśnyā yad ūdhar apy āpayo duhuḥ /	citram tat vaḥ marutaḥ yāma cekite pṛśnyāḥ yat ūdhar api āpayaḥ duhuḥ 
SA_GV01_rvh1-10u-4732	RV_2,034.10c yad vā nide navamānasya rudriyās tritaṃ jarāya juratām adābhyāḥ //	yat vā nide navamānasya rudriyāḥ tritam jarāya juratām adābhyāḥ 
SA_GV01_rvh1-10u-4733	RV_2,034.11a tān vo maho maruta evayāvno viṣṇor eṣasya prabhṛthe havāmahe /	tān vaḥ mahaḥ marutaḥ eva yāvnaḥ viṣṇoḥ eṣasya prabhṛthe havāmahe 
SA_GV01_rvh1-10u-4734	RV_2,034.11c hiraṇyavarṇān kakuhān yatasruco brahmaṇyantaḥ śaṃsyaṃ rādha īmahe //	hiraṇya varṇān kakuhān yata srucaḥ brahmaṇyantaḥ śaṃsyam rādhaḥ īmahe 
SA_GV01_rvh1-10u-4735	RV_2,034.12a te daśagvāḥ prathamā yajñam ūhire te no hinvantūṣaso vyuṣṭiṣu /	te daśagvāḥ prathamāḥ yajñam ūhire te naḥ hinvantu uṣasaḥ vyuṣṭiṣu 
SA_GV01_rvh1-10u-4736	RV_2,034.12c uṣā na rāmīr aruṇair aporṇute maho jyotiṣā śucatā goarṇasā //	uṣāḥ na rāmīḥ aruṇaiḥ aporṇute mahaḥ jyotiṣā śucatā go arṇasā 
SA_GV01_rvh1-10u-4737	RV_2,034.13a te kṣoṇībhir aruṇebhir nāñjibhī rudrā ṛtasya sadaneṣu vāvṛdhuḥ /	te kṣoṇībhiḥ aruṇebhiḥ nāñjibhiḥ rudrāḥ ṛtasya sadaneṣu vāvṛdhuḥ 
SA_GV01_rvh1-10u-4738	RV_2,034.13c nimeghamānā atyena pājasā suścandraṃ varṇaṃ dadhire supeśasam //	nimeghamānāḥ atyena pājasā su ścandram varṇam dadhire supeśasam 
SA_GV01_rvh1-10u-4739	RV_2,034.14a tāṃ iyāno mahi varūtham ūtaya upa ghed enā namasā gṛṇīmasi /	tām iyānaḥ mahi varūtham ūtaye upa gha id enā namasā gṛṇīmasi 
SA_GV01_rvh1-10u-4740	RV_2,034.14c trito na yān pañca hotṝn abhiṣṭaya āvavartad avarāñ cakriyāvase //	tritaḥ na yān pañca hotṝn abhiṣṭayaḥ āvavartat avarām 
SA_GV01_rvh1-10u-4741	RV_2,034.15a yayā radhram pārayathāty aṃho yayā nido muñcatha vanditāram /	yayā radhram pārayatha ati aṃhaḥ yayā nidaḥ muñcatha vanditāram 
SA_GV01_rvh1-10u-4742	RV_2,034.15c arvācī sā maruto yā va ūtir o ṣu vāśreva sumatir jigātu //	arvācī sā marutaḥ yā vaḥ ūtiḥ ā u su vāśrā iva sumatiḥ jigātu 
SA_GV01_rvh1-10u-4743	RV_2,035.01a upem asṛkṣi vājayur vacasyāṃ cano dadhīta nādyo giro me /	upa īm asṛkṣi vājayuḥ vacasyām canaḥ dadhīta na adyaḥ giraḥ me 
SA_GV01_rvh1-10u-4744	RV_2,035.01c apāṃ napād āśuhemā kuvit sa supeśasas karati joṣiṣad dhi //	apām napāt āśu hemā kuvid sa supeśasaḥ karati joṣiṣat hi 
SA_GV01_rvh1-10u-4745	RV_2,035.02a imaṃ sv asmai hṛda ā sutaṣṭam mantraṃ vocema kuvid asya vedat /	imam su asmai hṛde ā su taṣṭam mantram vocema kuvid asya vedat 
SA_GV01_rvh1-10u-4746	RV_2,035.02c apāṃ napād asuryasya mahnā viśvāny aryo bhuvanā jajāna //	apām napāt asuryasya mahnā viśvāni aryaḥ bhuvanā jajāna 
SA_GV01_rvh1-10u-4747	RV_2,035.03a sam anyā yanty upa yanty anyāḥ samānam ūrvaṃ nadyaḥ pṛṇanti /	sam anyāḥ yanti upa yanti anyāḥ samānam ūrvam nadyaḥ pṛṇanti 
SA_GV01_rvh1-10u-4748	RV_2,035.03c tam ū śuciṃ śucayo dīdivāṃsam apāṃ napātam pari tasthur āpaḥ //	tam ū śucim śucayaḥ dīdivāṃsam apām napātam pari tasthuḥ āpaḥ 
SA_GV01_rvh1-10u-4749	RV_2,035.04a tam asmerā yuvatayo yuvānam marmṛjyamānāḥ pari yanty āpaḥ /	tam asmerāḥ yuvatayaḥ yuvānam marmṛjyamānāḥ pari yanti āpaḥ 
SA_GV01_rvh1-10u-4750	RV_2,035.04c sa śukrebhiḥ śikvabhī revad asme dīdāyānidhmo ghṛtanirṇig apsu //	sa śukrebhiḥ śikvabhiḥ revat asme dīdāya a nidhmaḥ ghṛta nirṇij apsu 
SA_GV01_rvh1-10u-4751	RV_2,035.05a asmai tisro avyathyāya nārīr devāya devīr didhiṣanty annam /	asmai tisraḥ avyathyāya nārīḥ devāya devīḥ didhiṣanti annam 
SA_GV01_rvh1-10u-4752	RV_2,035.05c kṛtā ivopa hi prasarsre apsu sa pīyūṣaṃ dhayati pūrvasūnām //	kṛtāḥ iva upa hi prasarsre apsu sa pīyūṣam dhayati pūrvasūnām 
SA_GV01_rvh1-10u-4753	RV_2,035.06a aśvasyātra janimāsya ca svar druho riṣaḥ sampṛcaḥ pāhi sūrīn /	aśvasya atra janima asya ca svar druhaḥ riṣaḥ sampṛcaḥ pāhi sūrīn 
SA_GV01_rvh1-10u-4754	RV_2,035.06c āmāsu pūrṣu paro apramṛṣyaṃ nārātayo vi naśan nānṛtāni //	āmāsu pūrṣu paras apramṛṣyam na arātayaḥ vi naśan na anṛtāni 
SA_GV01_rvh1-10u-4755	RV_2,035.07a sva ā dame sudughā yasya dhenuḥ svadhām pīpāya subhv annam atti /	sve ā dame sudughā yasya dhenuḥ svadhām pīpāya subhu annam atti 
SA_GV01_rvh1-10u-4756	RV_2,035.07c so apāṃ napād ūrjayann apsv antar vasudeyāya vidhate vi bhāti //	saḥ apām napāt ūrjayan apsu antar vasu deyāya vidhate vi bhāti 
SA_GV01_rvh1-10u-4757	RV_2,035.08a yo apsv ā śucinā daivyena ṛtāvājasra urviyā vibhāti /	yaḥ apsu ā śucinā daivyena ṛtāvā ajasraḥ urviyā vibhāti 
SA_GV01_rvh1-10u-4758	RV_2,035.08c vayā id anyā bhuvanāny asya pra jāyante vīrudhaś ca prajābhiḥ //	vayāḥ id anyā bhuvanāni asya pra jāyante vīrudhaḥ ca prajābhiḥ 
SA_GV01_rvh1-10u-4759	RV_2,035.09a apāṃ napād ā hy asthād upasthaṃ jihmānām ūrdhvo vidyutaṃ vasānaḥ /	apām napāt ā hi asthāt upastham jihmānām ūrdhvaḥ vidyutam vasānaḥ 
SA_GV01_rvh1-10u-4760	RV_2,035.09c tasya jyeṣṭham mahimānaṃ vahantīr hiraṇyavarṇāḥ pari yanti yahvīḥ //	tasya jyeṣṭham mahimānam vahantīḥ hiraṇya varṇāḥ pari yanti yahvīḥ 
SA_GV01_rvh1-10u-4761	RV_2,035.10a hiraṇyarūpaḥ sa hiraṇyasaṃdṛg apāṃ napāt sed u hiraṇyavarṇaḥ /	hiraṇya rūpaḥ sa hiraṇya saṃdṛś apām napāt sa id u hiraṇya varṇaḥ 
SA_GV01_rvh1-10u-4762	RV_2,035.10c hiraṇyayāt pari yoner niṣadyā hiraṇyadā dadaty annam asmai //	hiraṇyayāt pari yoneḥ niṣadyā hiraṇya dāḥ dadati annam asmai 
SA_GV01_rvh1-10u-4763	RV_2,035.11a tad asyānīkam uta cāru nāmāpīcyaṃ vardhate naptur apām /	tat asya anīkam uta cāru nāma āpīcyam vardhate naptuḥ apām 
SA_GV01_rvh1-10u-4764	RV_2,035.11c yam indhate yuvatayaḥ sam itthā hiraṇyavarṇaṃ ghṛtam annam asya //	yam indhate yuvatayaḥ sam itthā hiraṇya varṇam ghṛtam annam asya 
SA_GV01_rvh1-10u-4765	RV_2,035.12a asmai bahūnām avamāya sakhye yajñair vidhema namasā havirbhiḥ /	asmai bahūnām avamāya sakhye yajñaiḥ vidhema namasā havirbhiḥ 
SA_GV01_rvh1-10u-4766	RV_2,035.12c saṃ sānu mārjmi didhiṣāmi bilmair dadhāmy annaiḥ pari vanda ṛgbhiḥ //	sam sānu mārjmi didhiṣāmi bilmaiḥ dadhāmi annaiḥ pari vande ṛgbhiḥ 
SA_GV01_rvh1-10u-4767	RV_2,035.13a sa īṃ vṛṣājanayat tāsu garbhaṃ sa īṃ śiśur dhayati taṃ rihanti /	saḥ īm vṛṣā ajanayat tāsu garbham saḥ īm śiśuḥ dhayati tam rihanti 
SA_GV01_rvh1-10u-4768	RV_2,035.13c so apāṃ napād anabhimlātavarṇo 'nyasyeveha tanvā viveṣa //	saḥ apām napāt an abhimlāta varṇaḥ nyasya iva iha tanvā viveṣa 
SA_GV01_rvh1-10u-4769	RV_2,035.14a asmin pade parame tasthivāṃsam adhvasmabhir viśvahā dīdivāṃsam /	asmin pade parame tasthivāṃsam adhvasmabhiḥ viśvahā dīdivāṃsam 
SA_GV01_rvh1-10u-4770	RV_2,035.14c āpo naptre ghṛtam annaṃ vahantīḥ svayam atkaiḥ pari dīyanti yahvīḥ //	āpaḥ naptre ghṛtam annam vahantīḥ svayam atkaiḥ pari dīyanti yahvīḥ 
SA_GV01_rvh1-10u-4771	RV_2,035.15a ayāṃsam agne sukṣitiṃ janāyāyāṃsam u maghavadbhyaḥ suvṛktim /	ayāṃsam agne su kṣitim janāya ayāṃsam u maghavadbhyaḥ suvṛktim 
SA_GV01_rvh1-10u-4772	RV_2,035.15c viśvaṃ tad bhadraṃ yad avanti devā bṛhad vadema vidathe suvīrāḥ //	viśvam tat bhadram yat avanti devāḥ bṛhat vadema vidathe su vīrāḥ 
SA_GV01_rvh1-10u-4773	RV_2,036.01a tubhyaṃ hinvāno vasiṣṭa gā apo 'dhukṣan sīm avibhir adribhir naraḥ /	tubhyam hinvānaḥ vasiṣṭa gāḥ apaḥ dhukṣan sīm avibhiḥ adribhiḥ naraḥ 
SA_GV01_rvh1-10u-4774	RV_2,036.01c pibendra svāhā prahutaṃ vaṣaṭkṛtaṃ hotrād ā somam prathamo ya īśiṣe //	piba indra svāhā prahutam vaṣaṭkṛtam hotrāt ā somam prathamaḥ yaḥ īśiṣe 
SA_GV01_rvh1-10u-4775	RV_2,036.02a yajñaiḥ sammiślāḥ pṛṣatībhir ṛṣṭibhir yāmañ chubhrāso añjiṣu priyā uta /	yajñaiḥ sammiślāḥ pṛṣatībhiḥ ṛṣṭibhiḥ yāmam śubhrāsaḥ añjiṣu priyāḥ uta 
SA_GV01_rvh1-10u-4776	RV_2,036.02c āsadyā barhir bharatasya sūnavaḥ potrād ā somam pibatā divo naraḥ //	āsadya barhiḥ bharatasya sūnavaḥ potrāt ā somam pibata divaḥ naraḥ 
SA_GV01_rvh1-10u-4777	RV_2,036.03a ameva naḥ suhavā ā hi gantana ni barhiṣi sadatanā raṇiṣṭana /	amā iva naḥ su havāḥ ā hi gantana ni barhiṣi sadatana raṇiṣṭana 
SA_GV01_rvh1-10u-4778	RV_2,036.03c athā mandasva jujuṣāṇo andhasas tvaṣṭar devebhir janibhiḥ sumadgaṇaḥ //	athā mandasva jujuṣāṇaḥ andhasaḥ tvaṣṭar devebhiḥ janibhiḥ sumat gaṇaḥ 
SA_GV01_rvh1-10u-4779	RV_2,036.04a ā vakṣi devāṃ iha vipra yakṣi cośan hotar ni ṣadā yoniṣu triṣu /	ā vakṣi devān iha vipra yakṣi ca uśan hotar ni sadā yoniṣu triṣu 
SA_GV01_rvh1-10u-4780	RV_2,036.04c prati vīhi prasthitaṃ somyam madhu pibāgnīdhrāt tava bhāgasya tṛpṇuhi //	prati vīhi prasthitam somyam madhu piba āgnīdhrāt tava bhāgasya tṛpṇuhi 
SA_GV01_rvh1-10u-4781	RV_2,036.05a eṣa sya te tanvo nṛmṇavardhanaḥ saha ojaḥ pradivi bāhvor hitaḥ /	eṣa sya te tanvaḥ nṛmṇa vardhanaḥ sahaḥ ojaḥ pradivi bāhvoḥ hitaḥ 
SA_GV01_rvh1-10u-4782	RV_2,036.05c tubhyaṃ suto maghavan tubhyam ābhṛtas tvam asya brāhmaṇād ā tṛpat piba //	tubhyam sutaḥ maghavan tubhyam ābhṛtaḥ tvam asya brāhmaṇāt ā tṛpat piba 
SA_GV01_rvh1-10u-4783	RV_2,036.06a juṣethāṃ yajñam bodhataṃ havasya me satto hotā nividaḥ pūrvyā anu /	juṣethām yajñam bodhatam havasya me sattaḥ hotā nividaḥ pūrvyāḥ anu 
SA_GV01_rvh1-10u-4784	RV_2,036.06c acchā rājānā nama ety āvṛtam praśāstrād ā pibataṃ somyam madhu //	acchā rājānā namaḥ eti āvṛtam praśāstrāt ā pibatam somyam madhu 
SA_GV01_rvh1-10u-4785	RV_2,037.01a mandasva hotrād anu joṣam andhaso 'dhvaryavaḥ sa pūrṇāṃ vaṣṭy āsicam /	mandasva hotrāt anu joṣam andhasaḥ dhvaryavaḥ sa pūrṇām vaṣṭi āsicam 
SA_GV01_rvh1-10u-4786	RV_2,037.01c tasmā etam bharata tadvaśo dadir hotrāt somaṃ draviṇodaḥ piba ṛtubhiḥ //	tasmai etam bharata tad vaśaḥ dadiḥ hotrāt somam draviṇaḥ daḥ piba ṛtubhiḥ 
SA_GV01_rvh1-10u-4787	RV_2,037.02a yam u pūrvam ahuve tam idaṃ huve sed u havyo dadir yo nāma patyate /	yam u pūrvam ahuve tam idam huve sa id u havyaḥ dadiḥ yaḥ nāma patyate 
SA_GV01_rvh1-10u-4788	RV_2,037.02c adhvaryubhiḥ prasthitaṃ somyam madhu potrāt somaṃ draviṇodaḥ piba ṛtubhiḥ //	adhvaryubhiḥ prasthitam somyam madhu potrāt somam draviṇaḥ daḥ piba ṛtubhiḥ 
SA_GV01_rvh1-10u-4789	RV_2,037.03a medyantu te vahnayo yebhir īyase 'riṣaṇyan vīḷayasvā vanaspate /	medyantu te vahnayaḥ yebhiḥ īyase riṣaṇyan vīḍayasva vanaspate 
SA_GV01_rvh1-10u-4790	RV_2,037.03c āyūyā dhṛṣṇo abhigūryā tvaṃ neṣṭrāt somaṃ draviṇodaḥ piba ṛtubhiḥ //	āyūya dhṛṣṇo abhigūrya tvam neṣṭrāt somam draviṇaḥ daḥ piba ṛtubhiḥ 
SA_GV01_rvh1-10u-4791	RV_2,037.04a apād dhotrād uta potrād amattota neṣṭrād ajuṣata prayo hitam /	apāt hotrāt uta potrāt amatta uta neṣṭrāt ajuṣata prayaḥ hitam 
SA_GV01_rvh1-10u-4792	RV_2,037.04c turīyam pātram amṛktam amartyaṃ draviṇodāḥ pibatu drāviṇodasaḥ //	turīyam pātram amṛktam amartyam draviṇaḥ dāḥ pibatu drāviṇodasaḥ 
SA_GV01_rvh1-10u-4793	RV_2,037.05a arvāñcam adya yayyaṃ nṛvāhaṇaṃ rathaṃ yuñjāthām iha vāṃ vimocanam /	arvāñcam adya yayyam nṛvāhaṇam ratham yuñjāthām iha vām vimocanam 
SA_GV01_rvh1-10u-4794	RV_2,037.05c pṛṅktaṃ havīṃṣi madhunā hi kaṃ gatam athā somam pibataṃ vājinīvasū //	pṛṅktam havīṃṣi madhunā hi kam gatam athā somam pibatam vājinīvasū 
SA_GV01_rvh1-10u-4795	RV_2,037.06a joṣy agne samidhaṃ joṣy āhutiṃ joṣi brahma janyaṃ joṣi suṣṭutim /	joṣi agne samidham joṣi āhutim joṣi brahma janyam joṣi suṣṭutim 
SA_GV01_rvh1-10u-4796	RV_2,037.06c viśvebhir viśvāṃ ṛtunā vaso maha uśan devāṃ uśataḥ pāyayā haviḥ //	viśvebhiḥ viśvān ṛtunā vaso mahaḥ uśan devān uśataḥ pāyaya haviḥ 
SA_GV01_rvh1-10u-4797	RV_2,038.01a ud u ṣya devaḥ savitā savāya śaśvattamaṃ tadapā vahnir asthāt /	ud u sya devaḥ savitā savāya śaśvattamam tad apāḥ vahniḥ asthāt 
SA_GV01_rvh1-10u-4798	RV_2,038.01c nūnaṃ devebhyo vi hi dhāti ratnam athābhajad vītihotraṃ svastau //	nūnam devebhyaḥ vi hi dhāti ratnam athā abhajat vītihotram svastau 
SA_GV01_rvh1-10u-4799	RV_2,038.02a viśvasya hi śruṣṭaye deva ūrdhvaḥ pra bāhavā pṛthupāṇiḥ sisarti /	viśvasya hi śruṣṭaye devaḥ ūrdhvaḥ pra bāhū ā pṛthu pāṇiḥ sisarti 
SA_GV01_rvh1-10u-4800	RV_2,038.02c āpaś cid asya vrata ā nimṛgrā ayaṃ cid vāto ramate parijman //	āpaḥ cit asya vrate ā nimṛgrāḥ ayam cit vātaḥ ramate parijman 
SA_GV01_rvh1-10u-4801	RV_2,038.03a āśubhiś cid yān vi mucāti nūnam arīramad atamānaṃ cid etoḥ /	āśubhiḥ cit yān vi mucāti nūnam arīramat atamānam cit etoḥ 
SA_GV01_rvh1-10u-4802	RV_2,038.03c ahyarṣūṇāṃ cin ny ayāṃ aviṣyām anu vrataṃ savitur moky āgāt //	ahyarṣūṇām cit ni ayām aviṣyām anu vratam savituḥ mokī āgāt 
SA_GV01_rvh1-10u-4803	RV_2,038.04a punaḥ sam avyad vitataṃ vayantī madhyā kartor ny adhāc chakma dhīraḥ /	punar sam avyat vitatam vayantī madhyā kartoḥ ni adhāt śakma dhīraḥ 
SA_GV01_rvh1-10u-4804	RV_2,038.04c ut saṃhāyāsthād vy ṛtūṃr adardhar aramatiḥ savitā deva āgāt //	ud saṃhāya asthāt vi ṛtūṃr adardhar aramatiḥ savitā devaḥ āgāt 
SA_GV01_rvh1-10u-4805	RV_2,038.05a nānaukāṃsi duryo viśvam āyur vi tiṣṭhate prabhavaḥ śoko agneḥ /	nānā okāṃsi duryaḥ viśvam āyuḥ vi tiṣṭhate prabhavaḥ śokaḥ agneḥ 
SA_GV01_rvh1-10u-4806	RV_2,038.05c jyeṣṭham mātā sūnave bhāgam ādhād anv asya ketam iṣitaṃ savitrā //	jyeṣṭham mātā sūnave bhāgam ādhāt anu asya ketam iṣitam savitrā 
SA_GV01_rvh1-10u-4807	RV_2,038.06a samāvavarti viṣṭhito jigīṣur viśveṣāṃ kāmaś caratām amābhūt /	samāvavarti viṣṭhitaḥ jigīṣuḥ viśveṣām kāmaḥ caratām amā abhūt 
SA_GV01_rvh1-10u-4808	RV_2,038.06c śaśvāṃ apo vikṛtaṃ hitvy āgād anu vrataṃ savitur daivyasya //	śaśvān apaḥ vikṛtam hitvī āgāt anu vratam savituḥ daivyasya 
SA_GV01_rvh1-10u-4809	RV_2,038.07a tvayā hitam apyam apsu bhāgaṃ dhanvānv ā mṛgayaso vi tasthuḥ /	tvayā hitam apyam apsu bhāgam dhanva anu ā mṛgayasaḥ vi tasthuḥ 
SA_GV01_rvh1-10u-4810	RV_2,038.07c vanāni vibhyo nakir asya tāni vratā devasya savitur minanti //	vanāni vibhyaḥ nakir asya tāni vratā devasya savituḥ minanti 
SA_GV01_rvh1-10u-4811	RV_2,038.08a yādrādhyaṃ varuṇo yonim apyam aniśitaṃ nimiṣi jarbhurāṇaḥ /	yādrādhyam varuṇaḥ yonim apyam aniśitam nimiṣi jarbhurāṇaḥ 
SA_GV01_rvh1-10u-4812	RV_2,038.08c viśvo mārtāṇḍo vrajam ā paśur gāt sthaśo janmāni savitā vy ākaḥ //	viśvaḥ mārtāṇḍaḥ vrajam ā paśuḥ gāt sthaśas janmāni savitā vi ākaḥ 
SA_GV01_rvh1-10u-4813	RV_2,038.09a na yasyendro varuṇo na mitro vratam aryamā na minanti rudraḥ /	na yasya indraḥ varuṇaḥ na mitraḥ vratam aryamā na minanti rudraḥ 
SA_GV01_rvh1-10u-4814	RV_2,038.09c nārātayas tam idaṃ svasti huve devaṃ savitāraṃ namobhiḥ //	na arātayaḥ tam idam svasti huve devam savitāram namobhiḥ 
SA_GV01_rvh1-10u-4815	RV_2,038.10a bhagaṃ dhiyaṃ vājayantaḥ purandhiṃ narāśaṃso gnāspatir no avyāḥ /	bhagam dhiyam vājayantaḥ purandhim narāśaṃsaḥ gnāspatiḥ naḥ avyāḥ 
SA_GV01_rvh1-10u-4816	RV_2,038.10c āye vāmasya saṃgathe rayīṇām priyā devasya savituḥ syāma //	āye vāmasya saṃgathe rayīṇām priyāḥ devasya savituḥ syāma 
SA_GV01_rvh1-10u-4817	RV_2,038.11a asmabhyaṃ tad divo adbhyaḥ pṛthivyās tvayā dattaṃ kāmyaṃ rādha ā gāt /	asmabhyam tat divaḥ adbhyaḥ pṛthivyāḥ tvayā dattam kāmyam rādhaḥ ā gāt 
SA_GV01_rvh1-10u-4818	RV_2,038.11c śaṃ yat stotṛbhya āpaye bhavāty uruśaṃsāya savitar jaritre //	śam yat stotṛbhyaḥ āpaye bhavāti uru śaṃsāya savitar jaritre 
SA_GV01_rvh1-10u-4819	RV_2,039.01a grāvāṇeva tad id arthaṃ jarethe gṛdhreva vṛkṣaṃ nidhimantam accha /	grāvāṇā iva tat id artham jarethe gṛdhrā iva vṛkṣam nidhimantam accha 
SA_GV01_rvh1-10u-4820	RV_2,039.01c brahmāṇeva vidatha ukthaśāsā dūteva havyā janyā purutrā //	brahmāṇā iva vidathe uktha śāsā dūtā iva havyā janyā purutrā 
SA_GV01_rvh1-10u-4821	RV_2,039.02a prātaryāvāṇā rathyeva vīrājeva yamā varam ā sacethe /	prātaryāvāṇā rathyā iva vīrājā iva yamā varam ā sacethe 
SA_GV01_rvh1-10u-4822	RV_2,039.02c mene iva tanvā śumbhamāne dampatīva kratuvidā janeṣu //	mene iva tanvā śumbhamāne dampatī iva kratu vidā janeṣu 
SA_GV01_rvh1-10u-4823	RV_2,039.03a śṛṅgeva naḥ prathamā gantam arvāk chaphāv iva jarbhurāṇā tarobhiḥ /	śṛṅgā iva naḥ prathamā gantam arvāk śaphau iva jarbhurāṇā tarobhiḥ 
SA_GV01_rvh1-10u-4824	RV_2,039.03c cakravākeva prati vastor usrārvāñcā yātaṃ rathyeva śakrā //	cakravākā iva prati vastoḥ usrā arvāñcā yātam rathyā iva śakrā 
SA_GV01_rvh1-10u-4825	RV_2,039.04a nāveva naḥ pārayataṃ yugeva nabhyeva na upadhīva pradhīva /	nāvā iva naḥ pārayatam yugā iva nabhyā iva naḥ upadhī iva pradhī iva 
SA_GV01_rvh1-10u-4826	RV_2,039.04c śvāneva no ariṣaṇyā tanūnāṃ khṛgaleva visrasaḥ pātam asmān //	śvānā iva naḥ ariṣaṇyā tanūnām khṛgalā iva visrasaḥ pātam asmān 
SA_GV01_rvh1-10u-4827	RV_2,039.05a vātevājuryā nadyeva rītir akṣī iva cakṣuṣā yātam arvāk /	vātā iva ajuryā nadyā iva rītiḥ akṣī iva cakṣuṣā yātam arvāk 
SA_GV01_rvh1-10u-4828	RV_2,039.05c hastāv iva tanve śambhaviṣṭhā pādeva no nayataṃ vasyo accha //	hastau iva tanve śambhaviṣṭhā pādā iva naḥ nayatam vasyaḥ accha 
SA_GV01_rvh1-10u-4829	RV_2,039.06a oṣṭhāv iva madhv āsne vadantā stanāv iva pipyataṃ jīvase naḥ /	oṣṭhau iva madhū āsne vadantā stanau iva pipyatam jīvase naḥ 
SA_GV01_rvh1-10u-4830	RV_2,039.06c nāseva nas tanvo rakṣitārā karṇāv iva suśrutā bhūtam asme //	nāsā iva naḥ tanvaḥ rakṣitārā karṇau iva su śrutā bhūtam asme 
SA_GV01_rvh1-10u-4831	RV_2,039.07a hasteva śaktim abhi saṃdadī naḥ kṣāmeva naḥ sam ajataṃ rajāṃsi /	hastā iva śaktim abhi saṃdadī naḥ kṣāmā iva naḥ sam ajatam rajāṃsi 
SA_GV01_rvh1-10u-4832	RV_2,039.07c imā giro aśvinā yuṣmayantīḥ kṣṇotreṇeva svadhitiṃ saṃ śiśītam //	imāḥ giraḥ aśvinā yuṣmayantīḥ kṣṇotreṇa iva svadhitim sam śiśītam 
SA_GV01_rvh1-10u-4833	RV_2,039.08a etāni vām aśvinā vardhanāni brahma stomaṃ gṛtsamadāso akran /	etāni vām aśvinā vardhanāni brahma stomam gṛtsamadāsaḥ akran 
SA_GV01_rvh1-10u-4834	RV_2,039.08c tāni narā jujuṣāṇopa yātam bṛhad vadema vidathe suvīrāḥ //	tāni narā jujuṣāṇā upa yātam bṛhat vadema vidathe su vīrāḥ 
SA_GV01_rvh1-10u-4835	RV_2,040.01a somāpūṣaṇā jananā rayīṇāṃ jananā divo jananā pṛthivyāḥ /	somāpūṣaṇā jananā rayīṇām jananā divaḥ jananā pṛthivyāḥ 
SA_GV01_rvh1-10u-4836	RV_2,040.01c jātau viśvasya bhuvanasya gopau devā akṛṇvann amṛtasya nābhim //	jātau viśvasya bhuvanasya gopau devāḥ akṛṇvan amṛtasya nābhim 
SA_GV01_rvh1-10u-4837	RV_2,040.02a imau devau jāyamānau juṣantemau tamāṃsi gūhatām ajuṣṭā /	imau devau jāyamānau juṣanta imau tamāṃsi gūhatām ajuṣṭā 
SA_GV01_rvh1-10u-4838	RV_2,040.02c ābhyām indraḥ pakvam āmāsv antaḥ somāpūṣabhyāṃ janad usriyāsu //	ābhyām indraḥ pakvam āmāsu antar somāpūṣabhyām janat usriyāsu 
SA_GV01_rvh1-10u-4839	RV_2,040.03a somāpūṣaṇā rajaso vimānaṃ saptacakraṃ ratham aviśvaminvam /	somāpūṣaṇā rajasaḥ vimānam sapta cakram ratham a viśvaminvam 
SA_GV01_rvh1-10u-4840	RV_2,040.03c viṣūvṛtam manasā yujyamānaṃ taṃ jinvatho vṛṣaṇā pañcaraśmim //	viṣūvṛtam manasā yujyamānam tam jinvathaḥ vṛṣaṇā pañca raśmim 
SA_GV01_rvh1-10u-4841	RV_2,040.04a divy anyaḥ sadanaṃ cakra uccā pṛthivyām anyo adhy antarikṣe /	divi anyaḥ sadanam cakre uccā pṛthivyām anyaḥ adhi antarikṣe 
SA_GV01_rvh1-10u-4842	RV_2,040.04c tāv asmabhyam puruvāram purukṣuṃ rāyas poṣaṃ vi ṣyatāṃ nābhim asme //	tau asmabhyam puru vāram purukṣum rāyaḥ poṣam vi syatām nābhim asme 
SA_GV01_rvh1-10u-4843	RV_2,040.05a viśvāny anyo bhuvanā jajāna viśvam anyo abhicakṣāṇa eti /	viśvāni anyaḥ bhuvanā jajāna viśvam anyaḥ abhicakṣāṇaḥ eti 
SA_GV01_rvh1-10u-4844	RV_2,040.05c somāpūṣaṇāv avataṃ dhiyam me yuvābhyāṃ viśvāḥ pṛtanā jayema //	somāpūṣaṇau avatam dhiyam me yuvābhyām viśvāḥ pṛtanāḥ jayema 
SA_GV01_rvh1-10u-4845	RV_2,040.06a dhiyam pūṣā jinvatu viśvaminvo rayiṃ somo rayipatir dadhātu /	dhiyam pūṣā jinvatu viśvaminvaḥ rayim somaḥ rayi patiḥ dadhātu 
SA_GV01_rvh1-10u-4846	RV_2,040.06c avatu devy aditir anarvā bṛhad vadema vidathe suvīrāḥ //	avatu devī aditiḥ anarvā bṛhat vadema vidathe su vīrāḥ 
SA_GV01_rvh1-10u-4847	RV_2,041.01a vāyo ye te sahasriṇo rathāsas tebhir ā gahi /	vāyo ye te sahasriṇaḥ rathāsaḥ tebhiḥ ā gahi 
SA_GV01_rvh1-10u-4848	RV_2,041.01c niyutvān somapītaye //	niyutvān soma pītaye 
SA_GV01_rvh1-10u-4849	RV_2,041.02a niyutvān vāyav ā gahy ayaṃ śukro ayāmi te /	niyutvān vāyo ā gahi ayam śukraḥ ayāmi te 
SA_GV01_rvh1-10u-4850	RV_2,041.02c gantāsi sunvato gṛham //	gantāsi sunvataḥ gṛham 
SA_GV01_rvh1-10u-4851	RV_2,041.03a śukrasyādya gavāśira indravāyū niyutvataḥ /	śukrasya adya gavāśiraḥ indra vāyū niyutvataḥ 
SA_GV01_rvh1-10u-4852	RV_2,041.03c ā yātam pibataṃ narā //	ā yātam pibatam narā 
SA_GV01_rvh1-10u-4853	RV_2,041.04a ayaṃ vām mitrāvaruṇā sutaḥ soma ṛtāvṛdhā /	ayam vām mitrāvaruṇā sutaḥ somaḥ ṛtāvṛdhā 
SA_GV01_rvh1-10u-4854	RV_2,041.04c mamed iha śrutaṃ havam //	mama id iha śrutam havam 
SA_GV01_rvh1-10u-4855	RV_2,041.05a rājānāv anabhidruhā dhruve sadasy uttame /	rājānau an abhidruhā dhruve sadasi uttame 
SA_GV01_rvh1-10u-4856	RV_2,041.05c sahasrasthūṇa āsāte //	sahasra sthūṇe āsāte 
SA_GV01_rvh1-10u-4857	RV_2,041.06a tā samrājā ghṛtāsutī ādityā dānunas patī /	tā samrājā ghṛta āsutī ādityā dānunas patī 
SA_GV01_rvh1-10u-4858	RV_2,041.06c sacete anavahvaram //	sacete anavahvaram 
SA_GV01_rvh1-10u-4859	RV_2,041.07a gomad ū ṣu nāsatyāśvāvad yātam aśvinā /	gomat ū su nāsatyā aśvāvat yātam aśvinā 
SA_GV01_rvh1-10u-4860	RV_2,041.07c vartī rudrā nṛpāyyam //	vartiḥ rudrāḥ nṛpāyyam 
SA_GV01_rvh1-10u-4861	RV_2,041.08a na yat paro nāntara ādadharṣad vṛṣaṇvasū /	na yat paras na antare ādadharṣat vṛṣaṇvasū 
SA_GV01_rvh1-10u-4862	RV_2,041.08c duḥśaṃso martyo ripuḥ //	duḥśaṃsaḥ martyaḥ ripuḥ 
SA_GV01_rvh1-10u-4863	RV_2,041.09a tā na ā voḷham aśvinā rayim piśaṅgasaṃdṛśam /	tā naḥ ā voḷham aśvinā rayim piśaṅga saṃdṛśam 
SA_GV01_rvh1-10u-4864	RV_2,041.09c dhiṣṇyā varivovidam //	dhiṣṇyā varivaḥ vidam 
SA_GV01_rvh1-10u-4865	RV_2,041.10a indro aṅga mahad bhayam abhī ṣad apa cucyavat /	indraḥ aṅga mahat bhayam abhī sat apa cucyavat 
SA_GV01_rvh1-10u-4866	RV_2,041.10c sa hi sthiro vicarṣaṇiḥ //	sa hi sthiraḥ vicarṣaṇiḥ 
SA_GV01_rvh1-10u-4867	RV_2,041.11a indraś ca mṛḷayāti no na naḥ paścād aghaṃ naśat /	indraḥ ca mṛḍayāti naḥ na naḥ paścāt agham naśat 
SA_GV01_rvh1-10u-4868	RV_2,041.11c bhadram bhavāti naḥ puraḥ //	bhadram bhavāti naḥ puras 
SA_GV01_rvh1-10u-4869	RV_2,041.12a indra āśābhyas pari sarvābhyo abhayaṃ karat /	indraḥ āśābhyaḥ pari sarvābhyaḥ abhayam karat 
SA_GV01_rvh1-10u-4870	RV_2,041.12c jetā śatrūn vicarṣaṇiḥ //	jetā śatrūn vicarṣaṇiḥ 
SA_GV01_rvh1-10u-4871	RV_2,041.13a viśve devāsa ā gata śṛṇutā ma imaṃ havam /	viśve devāsaḥ ā gata śṛṇutā me imam havam 
SA_GV01_rvh1-10u-4872	RV_2,041.13c edam barhir ni ṣīdata //	ā idam barhiḥ ni sīdata 
SA_GV01_rvh1-10u-4873	RV_2,041.14a tīvro vo madhumāṃ ayaṃ śunahotreṣu matsaraḥ /	tīvraḥ vaḥ madhumān ayam śunahotreṣu matsaraḥ 
SA_GV01_rvh1-10u-4874	RV_2,041.14c etam pibata kāmyam //	etam pibata kāmyam 
SA_GV01_rvh1-10u-4875	RV_2,041.15a indrajyeṣṭhā marudgaṇā devāsaḥ pūṣarātayaḥ /	indra jyeṣṭhāḥ marut gaṇāḥ devāsaḥ pūṣa rātayaḥ 
SA_GV01_rvh1-10u-4876	RV_2,041.15c viśve mama śrutā havam //	viśve mama śruta havam 
SA_GV01_rvh1-10u-4877	RV_2,041.16a ambitame nadītame devitame sarasvati /	ambitame nadītame devitame sarasvati 
SA_GV01_rvh1-10u-4878	RV_2,041.16c apraśastā iva smasi praśastim amba nas kṛdhi //	apraśastāḥ iva smasi praśastim amba naḥ kṛdhi 
SA_GV01_rvh1-10u-4879	RV_2,041.17a tve viśvā sarasvati śritāyūṃṣi devyām /	tve viśvā sarasvati śritā āyūṃṣi devyām 
SA_GV01_rvh1-10u-4880	RV_2,041.17c śunahotreṣu matsva prajāṃ devi didiḍḍhi naḥ //	śunahotreṣu matsva prajām devi didiḍḍhi naḥ 
SA_GV01_rvh1-10u-4881	RV_2,041.18a imā brahma sarasvati juṣasva vājinīvati /	imā brahma sarasvati juṣasva vājinīvati 
SA_GV01_rvh1-10u-4882	RV_2,041.18c yā te manma gṛtsamadā ṛtāvari priyā deveṣu juhvati //	yā te manma gṛtsamadāḥ ṛtāvari priyā deveṣu juhvati 
SA_GV01_rvh1-10u-4883	RV_2,041.19a pretāṃ yajñasya śambhuvā yuvām id ā vṛṇīmahe /	pretām yajñasya śambhuvā yuvām id ā vṛṇīmahe 
SA_GV01_rvh1-10u-4884	RV_2,041.19c agniṃ ca havyavāhanam //	agnim ca havyavāhanam 
SA_GV01_rvh1-10u-4885	RV_2,041.20a dyāvā naḥ pṛthivī imaṃ sidhram adya divispṛśam /	dyāvā naḥ pṛthivī imam sidhram adya divispṛśam 
SA_GV01_rvh1-10u-4886	RV_2,041.20c yajñaṃ deveṣu yacchatām //	yajñam deveṣu yacchatām 
SA_GV01_rvh1-10u-4887	RV_2,041.21a ā vām upastham adruhā devāḥ sīdantu yajñiyāḥ /	ā vām upastham adruhā devāḥ sīdantu yajñiyāḥ 
SA_GV01_rvh1-10u-4888	RV_2,041.21c ihādya somapītaye //	iha adya soma pītaye 
SA_GV01_rvh1-10u-4889	RV_2,042.01a kanikradaj januṣam prabruvāṇa iyarti vācam ariteva nāvam /	kanikradat januṣam prabruvāṇaḥ iyarti vācam aritā iva nāvam 
SA_GV01_rvh1-10u-4890	RV_2,042.01c sumaṅgalaś ca śakune bhavāsi mā tvā kā cid abhibhā viśvyā vidat //	su maṅgalaḥ ca śakune bhavāsi mā tvā kā cit abhibhā viśvyā vidat 
SA_GV01_rvh1-10u-4891	RV_2,042.02a mā tvā śyena ud vadhīn mā suparṇo mā tvā vidad iṣumān vīro astā /	mā tvā śyenaḥ ud vadhīt mā suparṇaḥ mā tvā vidat iṣumān vīraḥ astā 
SA_GV01_rvh1-10u-4892	RV_2,042.02c pitryām anu pradiśaṃ kanikradat sumaṅgalo bhadravādī vadeha //	pitryām anu pradiśam kanikradat su maṅgalaḥ bhadra vādī vada iha 
SA_GV01_rvh1-10u-4893	RV_2,042.03a ava kranda dakṣiṇato gṛhāṇāṃ sumaṅgalo bhadravādī śakunte /	ava kranda dakṣiṇatas gṛhāṇām su maṅgalaḥ bhadra vādī śakunte 
SA_GV01_rvh1-10u-4894	RV_2,042.03c mā na stena īśata māghaśaṃso bṛhad vadema vidathe suvīrāḥ //	mā naḥ stenaḥ īśata mā agha śaṃsaḥ bṛhat vadema vidathe su vīrāḥ 
SA_GV01_rvh1-10u-4895	RV_2,043.01a pradakṣiṇid abhi gṛṇanti kāravo vayo vadanta ṛtuthā śakuntayaḥ /	pradakṣiṇit abhi gṛṇanti kāravaḥ vayaḥ vadantaḥ ṛtuthā śakuntayaḥ 
SA_GV01_rvh1-10u-4896	RV_2,043.01c ubhe vācau vadati sāmagā iva gāyatraṃ ca traiṣṭubhaṃ cānu rājati //	ubhe vācau vadati sāma gāḥ iva gāyatram ca traiṣṭubham ca anu rājati 
SA_GV01_rvh1-10u-4897	RV_2,043.02a udgāteva śakune sāma gāyasi brahmaputra iva savaneṣu śaṃsasi /	udgātā iva śakune sāma gāyasi brahma putraḥ iva savaneṣu śaṃsasi 
SA_GV01_rvh1-10u-4898	RV_2,043.02c vṛṣeva vājī śiśumatīr apītyā sarvato naḥ śakune bhadram ā vada viśvato naḥ śakune puṇyam ā vada //	vṛṣā iva vājī śiśumatīḥ apītya ā sarvatas naḥ śakune bhadram ā vada viśvatas naḥ śakune puṇyam ā vada 
SA_GV01_rvh1-10u-4899	RV_2,043.03a āvadaṃs tvaṃ śakune bhadram ā vada tūṣṇīm āsīnaḥ sumatiṃ cikiddhi naḥ /	āvadan tvam śakune bhadram ā vada tūṣṇīm āsīnaḥ sumatim cikiddhi naḥ 
SA_GV01_rvh1-10u-4900	RV_2,043.03c yad utpatan vadasi karkarir yathā bṛhad vadema vidathe suvīrāḥ //	yat utpatan vadasi karkariḥ yathā bṛhat vadema vidathe su vīrāḥ 
SA_GV01_rvh1-10u-4901	Ṛgveda 3	ṛgveda 
SA_GV01_rvh1-10u-4902	RV_3,001.01a somasya mā tavasaṃ vakṣy agne vahniṃ cakartha vidathe yajadhyai /	somasya mā tavasam vakṣi agne vahnim cakartha vidathe yajadhyai 
SA_GV01_rvh1-10u-4903	RV_3,001.01c devāṃ acchā dīdyad yuñje adriṃ śamāye agne tanvaṃ juṣasva //	devām acchā dīdyat yuñje adrim śamāye agne tanvam juṣasva 
SA_GV01_rvh1-10u-4904	RV_3,001.02a prāñcaṃ yajñaṃ cakṛma vardhatāṃ gīḥ samidbhir agniṃ namasā duvasyan /	prāñcam yajñam cakṛma vardhatām gīḥ samidbhiḥ agnim namasā duvasyan 
SA_GV01_rvh1-10u-4905	RV_3,001.02c divaḥ śaśāsur vidathā kavīnāṃ gṛtsāya cit tavase gātum īṣuḥ //	divaḥ śaśāsuḥ vidathā kavīnām gṛtsāya cit tavase gātum īṣuḥ 
SA_GV01_rvh1-10u-4906	RV_3,001.03a mayo dadhe medhiraḥ pūtadakṣo divaḥ subandhur januṣā pṛthivyāḥ /	mayaḥ dadhe medhiraḥ pūta dakṣaḥ divaḥ su bandhuḥ januṣā pṛthivyāḥ 
SA_GV01_rvh1-10u-4907	RV_3,001.03c avindann u darśatam apsv antar devāso agnim apasi svasṝṇām //	avindan u darśatam apsu antar devāsaḥ agnim apasi svasṝṇām 
SA_GV01_rvh1-10u-4908	RV_3,001.04a avardhayan subhagaṃ sapta yahvīḥ śvetaṃ jajñānam aruṣam mahitvā /	avardhayan subhagam sapta yahvīḥ śvetam jajñānam aruṣam mahitvā 
SA_GV01_rvh1-10u-4909	RV_3,001.04c śiśuṃ na jātam abhy ārur aśvā devāso agniṃ janiman vapuṣyan //	śiśum na jātam abhī āruḥ aśvāḥ devāsaḥ agnim janiman vapuṣyan 
SA_GV01_rvh1-10u-4910	RV_3,001.05a śukrebhir aṅgai raja ātatanvān kratum punānaḥ kavibhiḥ pavitraiḥ /	śukrebhiḥ aṅgaiḥ rajaḥ ātatanvān kratum punānaḥ kavibhiḥ pavitraiḥ 
SA_GV01_rvh1-10u-4911	RV_3,001.05c śocir vasānaḥ pary āyur apāṃ śriyo mimīte bṛhatīr anūnāḥ //	śociḥ vasānaḥ pari āyuḥ apām śriyaḥ mimīte bṛhatīḥ anūnāḥ 
SA_GV01_rvh1-10u-4912	RV_3,001.06a vavrājā sīm anadatīr adabdhā divo yahvīr avasānā anagnāḥ /	vavrāja sīm a nadatīḥ adabdhāḥ divaḥ yahvīḥ avasānāḥ anagnāḥ 
SA_GV01_rvh1-10u-4913	RV_3,001.06c sanā atra yuvatayaḥ sayonīr ekaṃ garbhaṃ dadhire sapta vāṇīḥ //	sanāḥ atra yuvatayaḥ sayonīḥ ekam garbham dadhire sapta vāṇīḥ 
SA_GV01_rvh1-10u-4914	RV_3,001.07a stīrṇā asya saṃhato viśvarūpā ghṛtasya yonau sravathe madhūnām /	stīrṇāḥ asya saṃhataḥ viśva rūpāḥ ghṛtasya yonau sravathe madhūnām 
SA_GV01_rvh1-10u-4915	RV_3,001.07c asthur atra dhenavaḥ pinvamānā mahī dasmasya mātarā samīcī //	asthuḥ atra dhenavaḥ pinvamānāḥ mahī dasmasya mātarā samīcī 
SA_GV01_rvh1-10u-4916	RV_3,001.08a babhrāṇaḥ sūno sahaso vy adyaud dadhānaḥ śukrā rabhasā vapūṃṣi /	babhrāṇaḥ sūno sahasaḥ vi adyaut dadhānaḥ śukrā rabhasā vapūṃṣi 
SA_GV01_rvh1-10u-4917	RV_3,001.08c ścotanti dhārā madhuno ghṛtasya vṛṣā yatra vāvṛdhe kāvyena //	ścotanti dhārāḥ madhunaḥ ghṛtasya vṛṣā yatra vāvṛdhe kāvyena 
SA_GV01_rvh1-10u-4918	RV_3,001.09a pituś cid ūdhar januṣā viveda vy asya dhārā asṛjad vi dhenāḥ /	pituḥ cit ūdhar januṣā viveda vi asya dhārāḥ asṛjat vi dhenāḥ 
SA_GV01_rvh1-10u-4919	RV_3,001.09c guhā carantaṃ sakhibhiḥ śivebhir divo yahvībhir na guhā babhūva //	guhā carantam sakhibhiḥ śivebhiḥ divaḥ yahvībhiḥ na guhā babhūva 
SA_GV01_rvh1-10u-4920	RV_3,001.10a pituś ca garbhaṃ janituś ca babhre pūrvīr eko adhayat pīpyānāḥ /	pituḥ ca garbham janituḥ ca babhre pūrvīḥ ekaḥ adhayat pīpyānāḥ 
SA_GV01_rvh1-10u-4921	RV_3,001.10c vṛṣṇe sapatnī śucaye sabandhū ubhe asmai manuṣye ni pāhi //	vṛṣṇe sapatnī śucaye sabandhū ubhe asmai manuṣye ni pāhi 
SA_GV01_rvh1-10u-4922	RV_3,001.11a urau mahāṃ anibādhe vavardhāpo agniṃ yaśasaḥ saṃ hi pūrvīḥ /	urau mahān anibādhe vavardha apaḥ agnim yaśasaḥ sam hi pūrvīḥ 
SA_GV01_rvh1-10u-4923	RV_3,001.11c ṛtasya yonāv aśayad damūnā jāmīnām agnir apasi svasṝṇām //	ṛtasya yonau aśayat damūnāḥ jāmīnām agniḥ apasi svasṝṇām 
SA_GV01_rvh1-10u-4924	RV_3,001.12a akro na babhriḥ samithe mahīnāṃ didṛkṣeyaḥ sūnave bhāṛjīkaḥ /	akraḥ na babhriḥ samithe mahīnām didṛkṣeyaḥ sūnave bhāṛjīkaḥ 
SA_GV01_rvh1-10u-4925	RV_3,001.12c ud usriyā janitā yo jajānāpāṃ garbho nṛtamo yahvo agniḥ //	ud usriyāḥ janitā yaḥ jajāna apām garbhaḥ nṛtamaḥ yahvaḥ agniḥ 
SA_GV01_rvh1-10u-4926	RV_3,001.13a apāṃ garbhaṃ darśatam oṣadhīnāṃ vanā jajāna subhagā virūpam /	apām garbham darśatam oṣadhīnām vanā jajāna subhagā virūpam 
SA_GV01_rvh1-10u-4927	RV_3,001.13c devāsaś cin manasā saṃ hi jagmuḥ paniṣṭhaṃ jātaṃ tavasaṃ duvasyan //	devāsaḥ cit manasā sam hi jagmuḥ paniṣṭham jātam tavasam duvasyan 
SA_GV01_rvh1-10u-4928	RV_3,001.14a bṛhanta id bhānavo bhāṛjīkam agniṃ sacanta vidyuto na śukrāḥ /	bṛhantaḥ id bhānavaḥ bhāṛjīkam agnim sacanta vidyutaḥ na śukrāḥ 
SA_GV01_rvh1-10u-4929	RV_3,001.14c guheva vṛddhaṃ sadasi sve antar apāra ūrve amṛtaṃ duhānāḥ //	guhā iva vṛddham sadasi sve antar apāre ūrve amṛtam duhānāḥ 
SA_GV01_rvh1-10u-4930	RV_3,001.15a īḷe ca tvā yajamāno havirbhir īḷe sakhitvaṃ sumatiṃ nikāmaḥ /	īḍe ca tvā yajamānaḥ havirbhiḥ īḍe sakhi tvam sumatim nikāmaḥ 
SA_GV01_rvh1-10u-4931	RV_3,001.15c devair avo mimīhi saṃ jaritre rakṣā ca no damyebhir anīkaiḥ //	devaiḥ avaḥ mimīhi sam jaritre rakṣa ca naḥ damyebhiḥ anīkaiḥ 
SA_GV01_rvh1-10u-4932	RV_3,001.16a upakṣetāras tava supraṇīte 'gne viśvāni dhanyā dadhānāḥ /	upakṣetāraḥ tava su praṇīte gne viśvāni dhanyā dadhānāḥ 
SA_GV01_rvh1-10u-4933	RV_3,001.16c suretasā śravasā tuñjamānā abhi ṣyāma pṛtanāyūṃr adevān //	su retasā śravasā tuñjamānāḥ abhi syāma pṛtanāyūn adevān 
SA_GV01_rvh1-10u-4934	RV_3,001.17a ā devānām abhavaḥ ketur agne mandro viśvāni kāvyāni vidvān /	ā devānām abhavaḥ ketuḥ agne mandraḥ viśvāni kāvyāni vidvān 
SA_GV01_rvh1-10u-4935	RV_3,001.17c prati martāṃ avāsayo damūnā anu devān rathiro yāsi sādhan //	prati martām avāsayaḥ damūnāḥ anu devān rathiraḥ yāsi sādhan 
SA_GV01_rvh1-10u-4936	RV_3,001.18a ni duroṇe amṛto martyānāṃ rājā sasāda vidathāni sādhan /	ni duroṇe amṛtaḥ martyānām rājā sasāda vidathāni sādhan 
SA_GV01_rvh1-10u-4937	RV_3,001.18c ghṛtapratīka urviyā vy adyaud agnir viśvāni kāvyāni vidvān //	ghṛta pratīkaḥ urviyā vi adyaut agniḥ viśvāni kāvyāni vidvān 
SA_GV01_rvh1-10u-4938	RV_3,001.19a ā no gahi sakhyebhiḥ śivebhir mahān mahībhir ūtibhiḥ saraṇyan /	ā naḥ gahi sakhyebhiḥ śivebhiḥ mahān mahībhiḥ ūtibhiḥ saraṇyan 
SA_GV01_rvh1-10u-4939	RV_3,001.19c asme rayim bahulaṃ saṃtarutraṃ suvācam bhāgaṃ yaśasaṃ kṛdhī naḥ //	asme rayim bahulam saṃtarutram su vācam bhāgam yaśasam kṛdhī naḥ 
SA_GV01_rvh1-10u-4940	RV_3,001.20a etā te agne janimā sanāni pra pūrvyāya nūtanāni vocam /	etā te agne janimā sanāni pra pūrvyāya nūtanāni vocam 
SA_GV01_rvh1-10u-4941	RV_3,001.20c mahānti vṛṣṇe savanā kṛtemā janmañ-janman nihito jātavedāḥ //	mahānti vṛṣṇe savanā kṛtā imā janman janman nihitaḥ jātavedāḥ 
SA_GV01_rvh1-10u-4942	RV_3,001.21a janmañ-janman nihito jātavedā viśvāmitrebhir idhyate ajasraḥ /	janman janman nihitaḥ jātavedāḥ viśvāmitrebhiḥ idhyate ajasraḥ 
SA_GV01_rvh1-10u-4943	RV_3,001.21c tasya vayaṃ sumatau yajñiyasyāpi bhadre saumanase syāma //	tasya vayam sumatau yajñiyasya api bhadre saumanase syāma 
SA_GV01_rvh1-10u-4944	RV_3,001.22a imaṃ yajñaṃ sahasāvan tvaṃ no devatrā dhehi sukrato rarāṇaḥ /	imam yajñam sahasāvan tvam naḥ devatrā dhehi su krato rarāṇaḥ 
SA_GV01_rvh1-10u-4945	RV_3,001.22c pra yaṃsi hotar bṛhatīr iṣo no 'gne mahi draviṇam ā yajasva //	pra yaṃsi hotar bṛhatīḥ iṣaḥ naḥ gne mahi draviṇam ā yajasva 
SA_GV01_rvh1-10u-4946	RV_3,001.23a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rvh1-10u-4947	RV_3,001.23c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rvh1-10u-4948	RV_3,002.01a vaiśvānarāya dhiṣaṇām ṛtāvṛdhe ghṛtaṃ na pūtam agnaye janāmasi /	vaiśvānarāya dhiṣaṇām ṛtāvṛdhe ghṛtam na pūtam agnaye janāmasi 
SA_GV01_rvh1-10u-4949	RV_3,002.01c dvitā hotāram manuṣaś ca vāghato dhiyā rathaṃ na kuliśaḥ sam ṛṇvati //	dvitā hotāram manuṣaḥ ca vāghataḥ dhiyā ratham na kuliśaḥ sam ṛṇvati 
SA_GV01_rvh1-10u-4950	RV_3,002.02a sa rocayaj januṣā rodasī ubhe sa mātror abhavat putra īḍyaḥ /	sa rocayat januṣā rodasī ubhe sa mātroḥ abhavat putraḥ īḍyaḥ 
SA_GV01_rvh1-10u-4951	RV_3,002.02c havyavāḷ agnir ajaraś canohito dūḷabho viśām atithir vibhāvasuḥ //	havyavāṭ agniḥ ajaraḥ canohitaḥ dūḍabhaḥ viśām atithiḥ vibhāvasuḥ 
SA_GV01_rvh1-10u-4952	RV_3,002.03a kratvā dakṣasya taruṣo vidharmaṇi devāso agniṃ janayanta cittibhiḥ /	kratvā dakṣasya taruṣaḥ vidharmaṇi devāsaḥ agnim janayanta cittibhiḥ 
SA_GV01_rvh1-10u-4953	RV_3,002.03c rurucānam bhānunā jyotiṣā mahām atyaṃ na vājaṃ saniṣyann upa bruve //	rurucānam bhānunā jyotiṣā mahām atyam na vājam saniṣyan upa bruve 
SA_GV01_rvh1-10u-4954	RV_3,002.04a ā mandrasya saniṣyanto vareṇyaṃ vṛṇīmahe ahrayaṃ vājam ṛgmiyam /	ā mandrasya saniṣyantaḥ vareṇyam vṛṇīmahe ahrayam vājam ṛgmiyam 
SA_GV01_rvh1-10u-4955	RV_3,002.04c rātim bhṛgūṇām uśijaṃ kavikratum agniṃ rājantaṃ divyena śociṣā //	rātim bhṛgūṇām uśijam kavi kratum agnim rājantam divyena śociṣā 
SA_GV01_rvh1-10u-4956	RV_3,002.05a agniṃ sumnāya dadhire puro janā vājaśravasam iha vṛktabarhiṣaḥ /	agnim sumnāya dadhire puras janāḥ vāja śravasam iha vṛkta barhiṣaḥ 
SA_GV01_rvh1-10u-4957	RV_3,002.05c yatasrucaḥ surucaṃ viśvadevyaṃ rudraṃ yajñānāṃ sādhadiṣṭim apasām //	yata srucaḥ su rucam viśvadevyam rudram yajñānām sādhat iṣṭim apasām 
SA_GV01_rvh1-10u-4958	RV_3,002.06a pāvakaśoce tava hi kṣayam pari hotar yajñeṣu vṛktabarhiṣo naraḥ /	pāvaka śoce tava hi kṣayam pari hotar yajñeṣu vṛkta barhiṣaḥ naraḥ 
SA_GV01_rvh1-10u-4959	RV_3,002.06c agne duva icchamānāsa āpyam upāsate draviṇaṃ dhehi tebhyaḥ //	agne duvaḥ icchamānāsaḥ āpyam upāsate draviṇam dhehi tebhyaḥ 
SA_GV01_rvh1-10u-4960	RV_3,002.07a ā rodasī apṛṇad ā svar mahaj jātaṃ yad enam apaso adhārayan /	ā rodasī apṛṇat ā svar mahat jātam yat enam apasaḥ adhārayan 
SA_GV01_rvh1-10u-4961	RV_3,002.07c so adhvarāya pari ṇīyate kavir atyo na vājasātaye canohitaḥ //	saḥ adhvarāya pari ṇīyate kaviḥ atyaḥ na vājasātaye canohitaḥ 
SA_GV01_rvh1-10u-4962	RV_3,002.08a namasyata havyadātiṃ svadhvaraṃ duvasyata damyaṃ jātavedasam /	namasyata havya dātim su adhvaram duvasyata damyam jātavedasam 
SA_GV01_rvh1-10u-4963	RV_3,002.08c rathīr ṛtasya bṛhato vicarṣaṇir agnir devānām abhavat purohitaḥ //	rathīḥ ṛtasya bṛhataḥ vicarṣaṇiḥ agniḥ devānām abhavat purohitaḥ 
SA_GV01_rvh1-10u-4964	RV_3,002.09a tisro yahvasya samidhaḥ parijmano 'gner apunann uśijo amṛtyavaḥ /	tisraḥ yahvasya samidhaḥ parijmanaḥ gneḥ apunan uśijaḥ amṛtyavaḥ 
SA_GV01_rvh1-10u-4965	RV_3,002.09c tāsām ekām adadhur martye bhujam u lokam u dve upa jāmim īyatuḥ //	tāsām ekām adadhuḥ martye bhujam u lokam u dve upa jāmim īyatuḥ 
SA_GV01_rvh1-10u-4966	RV_3,002.10a viśāṃ kaviṃ viśpatim mānuṣīr iṣaḥ saṃ sīm akṛṇvan svadhitiṃ na tejase /	viśām kavim viśpatim mānuṣīḥ iṣaḥ sam sīm akṛṇvan svadhitim na tejase 
SA_GV01_rvh1-10u-4967	RV_3,002.10c sa udvato nivato yāti veviṣat sa garbham eṣu bhuvaneṣu dīdharat //	saḥ udvataḥ nivataḥ yāti veviṣat sa garbham eṣu bhuvaneṣu dīdharat 
SA_GV01_rvh1-10u-4968	RV_3,002.11a sa jinvate jaṭhareṣu prajajñivān vṛṣā citreṣu nānadan na siṃhaḥ /	sa jinvate jaṭhareṣu prajajñivān vṛṣā citreṣu nānadan na siṃhaḥ 
SA_GV01_rvh1-10u-4969	RV_3,002.11c vaiśvānaraḥ pṛthupājā amartyo vasu ratnā dayamāno vi dāśuṣe //	vaiśvānaraḥ pṛthu pājāḥ amartyaḥ vasu ratnā dayamānaḥ vi dāśuṣe 
SA_GV01_rvh1-10u-4970	RV_3,002.12a vaiśvānaraḥ pratnathā nākam āruhad divas pṛṣṭham bhandamānaḥ sumanmabhiḥ /	vaiśvānaraḥ pratnathā nākam āruhat divaḥ pṛṣṭham bhandamānaḥ su manmabhiḥ 
SA_GV01_rvh1-10u-4971	RV_3,002.12c sa pūrvavaj janayañ jantave dhanaṃ samānam ajmam pary eti jāgṛviḥ //	sa pūrvavat janayam jantave dhanam samānam ajmam pari eti jāgṛviḥ 
SA_GV01_rvh1-10u-4972	RV_3,002.13a ṛtāvānaṃ yajñiyaṃ vipram ukthyam ā yaṃ dadhe mātariśvā divi kṣayam /	ṛtāvānam yajñiyam vipram ukthyam ā yam dadhe mātariśvā divi kṣayam 
SA_GV01_rvh1-10u-4973	RV_3,002.13c taṃ citrayāmaṃ harikeśam īmahe sudītim agniṃ suvitāya navyase //	tam citra yāmam hari keśam īmahe su dītim agnim suvitāya navyase 
SA_GV01_rvh1-10u-4974	RV_3,002.14a śuciṃ na yāmann iṣiraṃ svardṛśaṃ ketuṃ divo rocanasthām uṣarbudham /	śucim na yāman iṣiram svar dṛśam ketum divaḥ rocana sthām uṣarbudham 
SA_GV01_rvh1-10u-4975	RV_3,002.14c agnim mūrdhānaṃ divo apratiṣkutaṃ tam īmahe namasā vājinam bṛhat //	agnim mūrdhānam divaḥ apratiṣkutam tam īmahe namasā vājinam bṛhat 
SA_GV01_rvh1-10u-4976	RV_3,002.15a mandraṃ hotāraṃ śucim advayāvinaṃ damūnasam ukthyaṃ viśvacarṣaṇim /	mandram hotāram śucim advayāvinam damūnasam ukthyam viśvacarṣaṇim 
SA_GV01_rvh1-10u-4977	RV_3,002.15c rathaṃ na citraṃ vapuṣāya darśatam manurhitaṃ sadam id rāya īmahe //	ratham na citram vapuṣāya darśatam manuḥ hitam sadam id rāyaḥ īmahe 
SA_GV01_rvh1-10u-4978	RV_3,003.01a vaiśvānarāya pṛthupājase vipo ratnā vidhanta dharuṇeṣu gātave /	vaiśvānarāya pṛthu pājase vipaḥ ratnā vidhanta dharuṇeṣu gātave 
SA_GV01_rvh1-10u-4979	RV_3,003.01c agnir hi devāṃ amṛto duvasyaty athā dharmāṇi sanatā na dūduṣat //	agniḥ hi devān amṛtaḥ duvasyati athā dharmāṇi sanatā na dūduṣat 
SA_GV01_rvh1-10u-4980	RV_3,003.02a antar dūto rodasī dasma īyate hotā niṣatto manuṣaḥ purohitaḥ /	antar dūtaḥ rodasī dasmaḥ īyate hotā niṣattaḥ manuṣaḥ purohitaḥ 
SA_GV01_rvh1-10u-4981	RV_3,003.02c kṣayam bṛhantam pari bhūṣati dyubhir devebhir agnir iṣito dhiyāvasuḥ //	kṣayam bṛhantam pari bhūṣati dyubhiḥ devebhiḥ agniḥ iṣitaḥ dhiyāvasuḥ 
SA_GV01_rvh1-10u-4982	RV_3,003.03a ketuṃ yajñānāṃ vidathasya sādhanaṃ viprāso agnim mahayanta cittibhiḥ /	ketum yajñānām vidathasya sādhanam viprāsaḥ agnim mahayanta cittibhiḥ 
SA_GV01_rvh1-10u-4983	RV_3,003.03c apāṃsi yasminn adhi saṃdadhur giras tasmin sumnāni yajamāna ā cake //	apāṃsi yasmin adhi saṃdadhuḥ giraḥ tasmin sumnāni yajamānaḥ ā cake 
SA_GV01_rvh1-10u-4984	RV_3,003.04a pitā yajñānām asuro vipaścitāṃ vimānam agnir vayunaṃ ca vāghatām /	pitā yajñānām asuraḥ vipaścitām vimānam agniḥ vayunam ca vāghatām 
SA_GV01_rvh1-10u-4985	RV_3,003.04c ā viveśa rodasī bhūrivarpasā purupriyo bhandate dhāmabhiḥ kaviḥ //	ā viveśa rodasī bhūri varpasā puru priyaḥ bhandate dhāmabhiḥ kaviḥ 
SA_GV01_rvh1-10u-4986	RV_3,003.05a candram agniṃ candrarathaṃ harivrataṃ vaiśvānaram apsuṣadaṃ svarvidam /	candram agnim candra ratham hari vratam vaiśvānaram apsuṣadam svar vidam 
SA_GV01_rvh1-10u-4987	RV_3,003.05c vigāhaṃ tūrṇiṃ taviṣībhir āvṛtam bhūrṇiṃ devāsa iha suśriyaṃ dadhuḥ //	vigāham tūrṇim taviṣībhiḥ āvṛtam bhūrṇim devāsaḥ iha su śriyam dadhuḥ 
SA_GV01_rvh1-10u-4988	RV_3,003.06a agnir devebhir manuṣaś ca jantubhis tanvāno yajñam purupeśasaṃ dhiyā /	agniḥ devebhiḥ manuṣaḥ ca jantubhiḥ tanvānaḥ yajñam puru peśasam dhiyā 
SA_GV01_rvh1-10u-4989	RV_3,003.06c rathīr antar īyate sādhadiṣṭibhir jīro damūnā abhiśasticātanaḥ //	rathīḥ antar īyate sādhat iṣṭibhiḥ jīraḥ damūnāḥ abhiśasti cātanaḥ 
SA_GV01_rvh1-10u-4990	RV_3,003.07a agne jarasva svapatya āyuny ūrjā pinvasva sam iṣo didīhi naḥ /	agne jarasva su apatye āyuni ūrjā pinvasva sam iṣaḥ didīhi naḥ 
SA_GV01_rvh1-10u-4991	RV_3,003.07c vayāṃsi jinva bṛhataś ca jāgṛva uśig devānām asi sukratur vipām //	vayāṃsi jinva bṛhataḥ ca jāgṛvaḥ uśij devānām asi su kratuḥ vipām 
SA_GV01_rvh1-10u-4992	RV_3,003.08a viśpatiṃ yahvam atithiṃ naraḥ sadā yantāraṃ dhīnām uśijaṃ ca vāghatām /	viśpatim yahvam atithim naraḥ sadā yantāram dhīnām uśijam ca vāghatām 
SA_GV01_rvh1-10u-4993	RV_3,003.08c adhvarāṇāṃ cetanaṃ jātavedasam pra śaṃsanti namasā jūtibhir vṛdhe //	adhvarāṇām cetanam jātavedasam pra śaṃsanti namasā jūtibhiḥ vṛdhe 
SA_GV01_rvh1-10u-4994	RV_3,003.09a vibhāvā devaḥ suraṇaḥ pari kṣitīr agnir babhūva śavasā sumadrathaḥ /	vibhāvā devaḥ su raṇaḥ pari kṣitīḥ agniḥ babhūva śavasā sumat rathaḥ 
SA_GV01_rvh1-10u-4995	RV_3,003.09c tasya vratāni bhūripoṣiṇo vayam upa bhūṣema dama ā suvṛktibhiḥ //	tasya vratāni bhūri poṣiṇaḥ vayam upa bhūṣema dame ā suvṛktibhiḥ 
SA_GV01_rvh1-10u-4996	RV_3,003.10a vaiśvānara tava dhāmāny ā cake yebhiḥ svarvid abhavo vicakṣaṇa /	vaiśvānara tava dhāmāni ā cake yebhiḥ svar vid abhavaḥ vicakṣaṇa 
SA_GV01_rvh1-10u-4997	RV_3,003.10c jāta āpṛṇo bhuvanāni rodasī agne tā viśvā paribhūr asi tmanā //	jātaḥ āpṛṇaḥ bhuvanāni rodasī agne tā viśvā paribhūḥ asi tmanā 
SA_GV01_rvh1-10u-4998	RV_3,003.11a vaiśvānarasya daṃsanābhyo bṛhad ariṇād ekaḥ svapasyayā kaviḥ /	vaiśvānarasya daṃsanābhyaḥ bṛhat ariṇāt ekaḥ su apasyayā kaviḥ 
SA_GV01_rvh1-10u-4999	RV_3,003.11c ubhā pitarā mahayann ajāyatāgnir dyāvāpṛthivī bhūriretasā //	ubhā pitarā mahayan ajāyata agniḥ dyāvāpṛthivī bhūri retasā 
SA_GV01_rvh1-10u-5000	RV_3,004.01a samit-samit sumanā bodhy asme śucā-śucā sumatiṃ rāsi vasvaḥ /	samidh samidh sumanāḥ bodhi asme śucā a śucā sumatim rāsi vasvaḥ 
SA_GV01_rvh1-10u-5001	RV_3,004.01c ā deva devān yajathāya vakṣi sakhā sakhīn sumanā yakṣy agne //	ā deva devān yajathāya vakṣi sakhā sakhīn sumanāḥ yakṣi agne 
SA_GV01_rvh1-10u-5002	RV_3,004.02a yaṃ devāsas trir ahann āyajante dive-dive varuṇo mitro agniḥ /	yam devāsaḥ tris ahan āyajante dive dive varuṇaḥ mitraḥ agniḥ 
SA_GV01_rvh1-10u-5003	RV_3,004.02c semaṃ yajñam madhumantaṃ kṛdhī nas tanūnapād ghṛtayoniṃ vidhantam //	sā imam yajñam madhumantam kṛdhī naḥ tanūnapād ghṛta yonim vidhantam 
SA_GV01_rvh1-10u-5004	RV_3,004.03a pra dīdhitir viśvavārā jigāti hotāram iḷaḥ prathamaṃ yajadhyai /	pra dīdhitiḥ viśva vārā jigāti hotāram iḷaḥ prathamam yajadhyai 
SA_GV01_rvh1-10u-5005	RV_3,004.03c acchā namobhir vṛṣabhaṃ vandadhyai sa devān yakṣad iṣito yajīyān //	acchā namobhiḥ vṛṣabham vandadhyai sa devān yakṣat iṣitaḥ yajīyān 
SA_GV01_rvh1-10u-5006	RV_3,004.04a ūrdhvo vāṃ gātur adhvare akāry ūrdhvā śocīṃṣi prasthitā rajāṃsi /	ūrdhvaḥ vām gātuḥ adhvare akāri ūrdhvā śocīṃṣi prasthitā rajāṃsi 
SA_GV01_rvh1-10u-5007	RV_3,004.04c divo vā nābhā ny asādi hotā stṛṇīmahi devavyacā vi barhiḥ //	divaḥ vā nābhā ni asādi hotā stṛṇīmahi deva vyacāḥ vi barhiḥ 
SA_GV01_rvh1-10u-5008	RV_3,004.05a sapta hotrāṇi manasā vṛṇānā invanto viśvam prati yann ṛtena /	sapta hotrāṇi manasā vṛṇānāḥ invantaḥ viśvam prati yan ṛtena 
SA_GV01_rvh1-10u-5009	RV_3,004.05c nṛpeśaso vidatheṣu pra jātā abhīmaṃ yajñaṃ vi caranta pūrvīḥ //	nṛ peśasaḥ vidatheṣu pra jātāḥ abhi imam yajñam vi caranta pūrvīḥ 
SA_GV01_rvh1-10u-5010	RV_3,004.06a ā bhandamāne uṣasā upāke uta smayete tanvā virūpe /	ā bhandamāne uṣasau upāke uta smayete tanvā virūpe 
SA_GV01_rvh1-10u-5011	RV_3,004.06c yathā no mitro varuṇo jujoṣad indro marutvāṃ uta vā mahobhiḥ //	yathā naḥ mitraḥ varuṇaḥ jujoṣat indraḥ marutvān uta vā mahobhiḥ 
SA_GV01_rvh1-10u-5012	RV_3,004.07a daivyā hotārā prathamā ny ṛñje sapta pṛkṣāsaḥ svadhayā madanti /	daivyā hotārā prathamā ni ṛñje sapta pṛkṣāsaḥ svadhayā madanti 
SA_GV01_rvh1-10u-5013	RV_3,004.07c ṛtaṃ śaṃsanta ṛtam it ta āhur anu vrataṃ vratapā dīdhyānāḥ //	ṛtam śaṃsantaḥ ṛtam id te āhuḥ anu vratam vrata pāḥ dīdhyānāḥ 
SA_GV01_rvh1-10u-5014	RV_3,004.08a ā bhāratī bhāratībhiḥ sajoṣā iḷā devair manuṣyebhir agniḥ /	ā bhāratī bhāratībhiḥ sajoṣāḥ iḷā devaiḥ manuṣyebhiḥ agniḥ 
SA_GV01_rvh1-10u-5015	RV_3,004.08c sarasvatī sārasvatebhir arvāk tisro devīr barhir edaṃ sadantu //	sarasvatī sārasvatebhiḥ arvāk tisraḥ devīḥ barhiḥ ā idam sadantu 
SA_GV01_rvh1-10u-5016	RV_3,004.09a tan nas turīpam adha poṣayitnu deva tvaṣṭar vi rarāṇaḥ syasva /	tat naḥ turīpam adha poṣayitnu deva tvaṣṭar vi rarāṇaḥ syasva 
SA_GV01_rvh1-10u-5017	RV_3,004.09c yato vīraḥ karmaṇyaḥ sudakṣo yuktagrāvā jāyate devakāmaḥ //	yatas vīraḥ karmaṇyaḥ su dakṣaḥ yukta grāvā jāyate deva kāmaḥ 
SA_GV01_rvh1-10u-5018	RV_3,004.10a vanaspate 'va sṛjopa devān agnir haviḥ śamitā sūdayāti /	vanaspate vaḥ sṛja upa devān agniḥ haviḥ śamitā sūdayāti 
SA_GV01_rvh1-10u-5019	RV_3,004.10c sed u hotā satyataro yajāti yathā devānāṃ janimāni veda //	sa id u hotā satyataraḥ yajāti yathā devānām janimāni veda 
SA_GV01_rvh1-10u-5020	RV_3,004.11a ā yāhy agne samidhāno arvāṅ indreṇa devaiḥ sarathaṃ turebhiḥ /	ā yāhi agne samidhānaḥ arvāṅ indreṇa devaiḥ sa ratham turebhiḥ 
SA_GV01_rvh1-10u-5021	RV_3,004.11c barhir na āstām aditiḥ suputrā svāhā devā amṛtā mādayantām //	barhiḥ naḥ āstām aditiḥ su putrā svāhā devāḥ amṛtāḥ mādayantām 
SA_GV01_rvh1-10u-5022	RV_3,005.01a praty agnir uṣasaś cekitāno 'bodhi vipraḥ padavīḥ kavīnām /	prati agniḥ uṣasaḥ cekitānaḥ bodhi vipraḥ padavīḥ kavīnām 
SA_GV01_rvh1-10u-5023	RV_3,005.01c pṛthupājā devayadbhiḥ samiddho 'pa dvārā tamaso vahnir āvaḥ //	pṛthu pājāḥ devayadbhiḥ samiddhaḥ pa dvārā tamasaḥ vahniḥ āvaḥ 
SA_GV01_rvh1-10u-5024	RV_3,005.02a pred v agnir vāvṛdhe stomebhir gīrbhi stotṝṇāṃ namasya ukthaiḥ /	pra id u agniḥ vāvṛdhe stomebhiḥ gīrbhiḥ stotṝṇām namasyaḥ ukthaiḥ 
SA_GV01_rvh1-10u-5025	RV_3,005.02c pūrvīr ṛtasya saṃdṛśaś cakānaḥ saṃ dūto adyaud uṣaso viroke //	pūrvīḥ ṛtasya saṃdṛśaḥ cakānaḥ sam dūtaḥ adyaut uṣasaḥ viroke 
SA_GV01_rvh1-10u-5026	RV_3,005.03a adhāyy agnir mānuṣīṣu vikṣv apāṃ garbho mitra ṛtena sādhan /	adhāyi agniḥ mānuṣīṣu vikṣu apām garbhaḥ mitraḥ ṛtena sādhan 
SA_GV01_rvh1-10u-5027	RV_3,005.03c ā haryato yajataḥ sānv asthād abhūd u vipro havyo matīnām //	ā haryataḥ yajataḥ sānū asthāt abhūt u vipraḥ havyaḥ matīnām 
SA_GV01_rvh1-10u-5028	RV_3,005.04a mitro agnir bhavati yat samiddho mitro hotā varuṇo jātavedāḥ /	mitraḥ agniḥ bhavati yat samiddhaḥ mitraḥ hotā varuṇaḥ jātavedāḥ 
SA_GV01_rvh1-10u-5029	RV_3,005.04c mitro adhvaryur iṣiro damūnā mitraḥ sindhūnām uta parvatānām //	mitraḥ adhvaryuḥ iṣiraḥ damūnāḥ mitraḥ sindhūnām uta parvatānām 
SA_GV01_rvh1-10u-5030	RV_3,005.05a pāti priyaṃ ripo agram padaṃ veḥ pāti yahvaś caraṇaṃ sūryasya /	pāti priyam ripaḥ agram padam veḥ pāti yahvaḥ caraṇam sūryasya 
SA_GV01_rvh1-10u-5031	RV_3,005.05c pāti nābhā saptaśīrṣāṇam agniḥ pāti devānām upamādam ṛṣvaḥ //	pāti nābhā sapta śīrṣāṇam agniḥ pāti devānām upamādam ṛṣvaḥ 
SA_GV01_rvh1-10u-5032	RV_3,005.06a ṛbhuś cakra īḍyaṃ cāru nāma viśvāni devo vayunāni vidvān /	ṛbhuḥ cakre īḍyam cāru nāma viśvāni devaḥ vayunāni vidvān 
SA_GV01_rvh1-10u-5033	RV_3,005.06c sasasya carma ghṛtavat padaṃ ves tad id agnī rakṣaty aprayucchan //	sasasya carma ghṛtavat padam veḥ tat id agniḥ rakṣati aprayucchan 
SA_GV01_rvh1-10u-5034	RV_3,005.07a ā yonim agnir ghṛtavantam asthāt pṛthupragāṇam uśantam uśānaḥ /	ā yonim agniḥ ghṛtavantam asthāt pṛthu pragāṇam uśantam uśānaḥ 
SA_GV01_rvh1-10u-5035	RV_3,005.07c dīdyānaḥ śucir ṛṣvaḥ pāvakaḥ punaḥ-punar mātarā navyasī kaḥ //	dīdyānaḥ śuciḥ ṛṣvaḥ pāvakaḥ punar punar mātarā navyasī kaḥ 
SA_GV01_rvh1-10u-5036	RV_3,005.08a sadyo jāta oṣadhībhir vavakṣe yadī vardhanti prasvo ghṛtena /	sadyas jātaḥ oṣadhībhiḥ vavakṣe yadī vardhanti prasvaḥ ghṛtena 
SA_GV01_rvh1-10u-5037	RV_3,005.08c āpa iva pravatā śumbhamānā uruṣyad agniḥ pitror upasthe //	āpaḥ iva pravatā śumbhamānāḥ uruṣyat agniḥ pitroḥ upasthe 
SA_GV01_rvh1-10u-5038	RV_3,005.09a ud u ṣṭutaḥ samidhā yahvo adyaud varṣman divo adhi nābhā pṛthivyāḥ /	ud u stutaḥ samidhā yahvaḥ adyaut varṣman divaḥ adhi nābhā pṛthivyāḥ 
SA_GV01_rvh1-10u-5039	RV_3,005.09c mitro agnir īḍyo mātariśvā dūto vakṣad yajathāya devān //	mitraḥ agniḥ īḍyaḥ mātariśvā dūtaḥ vakṣat yajathāya devān 
SA_GV01_rvh1-10u-5040	RV_3,005.10a ud astambhīt samidhā nākam ṛṣvo 'gnir bhavann uttamo rocanānām /	ud astambhīt samidhā nākam ṛṣvaḥ gniḥ bhavan uttamaḥ rocanānām 
SA_GV01_rvh1-10u-5041	RV_3,005.10c yadī bhṛgubhyaḥ pari mātariśvā guhā santaṃ havyavāhaṃ samīdhe //	yadī bhṛgubhyaḥ pari mātariśvā guhā santam havyavāham samīdhe 
SA_GV01_rvh1-10u-5042	RV_3,005.11a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rvh1-10u-5043	RV_3,005.11c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rvh1-10u-5044	RV_3,006.01a pra kāravo mananā vacyamānā devadrīcīṃ nayata devayantaḥ /	pra kāravaḥ mananā vacyamānāḥ devadrīcīm nayata devayantaḥ 
SA_GV01_rvh1-10u-5045	RV_3,006.01c dakṣiṇāvāḍ vājinī prācy eti havir bharanty agnaye ghṛtācī //	dakṣiṇāvāṭ vājinī prācī eti haviḥ bharantī agnaye ghṛtācī 
SA_GV01_rvh1-10u-5046	RV_3,006.02a ā rodasī apṛṇā jāyamāna uta pra rikthā adha nu prayajyo /	ā rodasī apṛṇāḥ jāyamānaḥ uta pra rikthāḥ adha nu prayajyo 
SA_GV01_rvh1-10u-5047	RV_3,006.02c divaś cid agne mahinā pṛthivyā vacyantāṃ te vahnayaḥ saptajihvāḥ //	divaḥ cit agne mahinā pṛthivyāḥ vacyantām te vahnayaḥ sapta jihvāḥ 
SA_GV01_rvh1-10u-5048	RV_3,006.03a dyauś ca tvā pṛthivī yajñiyāso ni hotāraṃ sādayante damāya /	dyauḥ ca tvā pṛthivī yajñiyāsaḥ ni hotāram sādayante damāya 
SA_GV01_rvh1-10u-5049	RV_3,006.03c yadī viśo mānuṣīr devayantīḥ prayasvatīr īḷate śukram arciḥ //	yadi viśaḥ mānuṣīḥ devayantīḥ prayasvatīḥ īḍate śukram arciḥ 
SA_GV01_rvh1-10u-5050	RV_3,006.04a mahān sadhasthe dhruva ā niṣatto 'ntar dyāvā māhine haryamāṇaḥ /	mahān sadhasthe dhruvaḥ ā niṣattaḥ ntar dyāvā māhine haryamāṇaḥ 
SA_GV01_rvh1-10u-5051	RV_3,006.04c āskre sapatnī ajare amṛkte sabardughe urugāyasya dhenū //	āskre sapatnī ajare amṛkte sabardughe urugāyasya dhenū 
SA_GV01_rvh1-10u-5052	RV_3,006.05a vratā te agne mahato mahāni tava kratvā rodasī ā tatantha /	vratā te agne mahataḥ mahāni tava kratvā rodasī ā tatantha 
SA_GV01_rvh1-10u-5053	RV_3,006.05c tvaṃ dūto abhavo jāyamānas tvaṃ netā vṛṣabha carṣaṇīnām //	tvam dūtaḥ abhavaḥ jāyamānaḥ tvam netā vṛṣabha carṣaṇīnām 
SA_GV01_rvh1-10u-5054	RV_3,006.06a ṛtasya vā keśinā yogyābhir ghṛtasnuvā rohitā dhuri dhiṣva /	ṛtasya vā keśinā yogyābhiḥ ghṛtasnuvā rohitā dhuri dhiṣva 
SA_GV01_rvh1-10u-5055	RV_3,006.06c athā vaha devān deva viśvān svadhvarā kṛṇuhi jātavedaḥ //	athā vaha devān deva viśvān su adhvarā kṛṇuhi jātavedaḥ 
SA_GV01_rvh1-10u-5056	RV_3,006.07a divaś cid ā te rucayanta rokā uṣo vibhātīr anu bhāsi pūrvīḥ /	divaḥ cit ā te rucayanta rokāḥ uṣaḥ vibhātīḥ anu bhāsi pūrvīḥ 
SA_GV01_rvh1-10u-5057	RV_3,006.07c apo yad agna uśadhag vaneṣu hotur mandrasya panayanta devāḥ //	apa u yat agne uśadhak vaneṣu hotuḥ mandrasya panayanta devāḥ 
SA_GV01_rvh1-10u-5058	RV_3,006.08a urau vā ye antarikṣe madanti divo vā ye rocane santi devāḥ /	urau vā ye antarikṣe madanti divaḥ vā ye rocane santi devāḥ 
SA_GV01_rvh1-10u-5059	RV_3,006.08c ūmā vā ye suhavāso yajatrā āyemire rathyo agne aśvāḥ //	ūmāḥ vā ye su havāsaḥ yajatrāḥ āyemire rathyaḥ agne aśvāḥ 
SA_GV01_rvh1-10u-5060	RV_3,006.09a aibhir agne sarathaṃ yāhy arvāṅ nānārathaṃ vā vibhavo hy aśvāḥ /	ā ebhiḥ agne sa ratham yāhi arvāṅ nānā ratham vā vibhavaḥ hi aśvāḥ 
SA_GV01_rvh1-10u-5061	RV_3,006.09c patnīvatas triṃśataṃ trīṃś ca devān anuṣvadham ā vaha mādayasva //	patnīvataḥ triṃśatam trīn ca devān anuṣvadham ā vaha mādayasva 
SA_GV01_rvh1-10u-5062	RV_3,006.10a sa hotā yasya rodasī cid urvī yajñaṃ-yajñam abhi vṛdhe gṛṇītaḥ /	sa hotā yasya rodasī cit urvī yajñam yajñam abhi vṛdhe gṛṇītaḥ 
SA_GV01_rvh1-10u-5063	RV_3,006.10c prācī adhvareva tasthatuḥ sumeke ṛtāvarī ṛtajātasya satye //	prācī adhvarā iva tasthatuḥ sumeke ṛtāvarī ṛta jātasya satye 
SA_GV01_rvh1-10u-5064	RV_3,006.11a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rvh1-10u-5065	RV_3,006.11c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rvh1-10u-5066	RV_3,007.01a pra ya āruḥ śitipṛṣṭhasya dhāser ā mātarā viviśuḥ sapta vāṇīḥ /	pra ye āruḥ śiti pṛṣṭhasya dhāseḥ ā mātarā viviśuḥ sapta vāṇīḥ 
SA_GV01_rvh1-10u-5067	RV_3,007.01c parikṣitā pitarā saṃ carete pra sarsrāte dīrgham āyuḥ prayakṣe //	parikṣitā pitarā sam carete pra sarsrāte dīrgham āyuḥ prayakṣe 
SA_GV01_rvh1-10u-5068	RV_3,007.02a divakṣaso dhenavo vṛṣṇo aśvā devīr ā tasthau madhumad vahantīḥ /	divakṣasaḥ dhenavaḥ vṛṣṇaḥ aśvāḥ devīḥ ā tasthau madhumat vahantīḥ 
SA_GV01_rvh1-10u-5069	RV_3,007.02c ṛtasya tvā sadasi kṣemayantam pary ekā carati vartaniṃ gauḥ //	ṛtasya tvā sadasi kṣemayantam pari ekā carati vartanim gauḥ 
SA_GV01_rvh1-10u-5070	RV_3,007.03a ā sīm arohat suyamā bhavantīḥ patiś cikitvān rayivid rayīṇām /	ā sīm arohat su yamāḥ bhavantīḥ patiḥ cikitvān rayi vid rayīṇām 
SA_GV01_rvh1-10u-5071	RV_3,007.03c pra nīlapṛṣṭho atasasya dhāses tā avāsayat purudhapratīkaḥ //	pra nīla pṛṣṭhaḥ atasasya dhāseḥ tāḥ avāsayat purudhā pratīkaḥ 
SA_GV01_rvh1-10u-5072	RV_3,007.04a mahi tvāṣṭram ūrjayantīr ajuryaṃ stabhūyamānaṃ vahato vahanti /	mahi tvāṣṭram ūrjayantīḥ ajuryam stabhūyamānam vahataḥ vahanti 
SA_GV01_rvh1-10u-5073	RV_3,007.04c vy aṅgebhir didyutānaḥ sadhastha ekām iva rodasī ā viveśa //	vi aṅgebhiḥ didyutānaḥ sadhasthe ekām iva rodasī ā viveśa 
SA_GV01_rvh1-10u-5074	RV_3,007.05a jānanti vṛṣṇo aruṣasya śevam uta bradhnasya śāsane raṇanti /	jānanti vṛṣṇaḥ aruṣasya śevam uta bradhnasya śāsane raṇanti 
SA_GV01_rvh1-10u-5075	RV_3,007.05c divorucaḥ suruco rocamānā iḷā yeṣāṃ gaṇyā māhinā gīḥ //	divorucaḥ su rucaḥ rocamānāḥ iḍā yeṣām gaṇyā māhinā gīḥ 
SA_GV01_rvh1-10u-5076	RV_3,007.06a uto pitṛbhyām pravidānu ghoṣam maho mahadbhyām anayanta śūṣam /	uta u pitṛbhyām pravidā anu ghoṣam mahaḥ mahadbhyām anayanta śūṣam 
SA_GV01_rvh1-10u-5077	RV_3,007.06c ukṣā ha yatra pari dhānam aktor anu svaṃ dhāma jaritur vavakṣa //	ukṣā ha yatra pari dhānam aktoḥ anu svam dhāma jarituḥ vavakṣa 
SA_GV01_rvh1-10u-5078	RV_3,007.07a adhvaryubhiḥ pañcabhiḥ sapta viprāḥ priyaṃ rakṣante nihitam padaṃ veḥ /	adhvaryubhiḥ pañcabhiḥ sapta viprāḥ priyam rakṣante nihitam padam veḥ 
SA_GV01_rvh1-10u-5079	RV_3,007.07c prāñco madanty ukṣaṇo ajuryā devā devānām anu hi vratā guḥ //	prāñcaḥ madanti ukṣaṇaḥ ajuryāḥ devāḥ devānām anu hi vratā guḥ 
SA_GV01_rvh1-10u-5080	RV_3,007.08a daivyā hotārā prathamā ny ṛñje sapta pṛkṣāsaḥ svadhayā madanti /	daivyā hotārā prathamā ni ṛñje sapta pṛkṣāsaḥ svadhayā madanti 
SA_GV01_rvh1-10u-5081	RV_3,007.08c ṛtaṃ śaṃsanta ṛtam it ta āhur anu vrataṃ vratapā dīdhyānāḥ //	ṛtam śaṃsantaḥ ṛtam id te āhuḥ anu vratam vrata pāḥ dīdhyānāḥ 
SA_GV01_rvh1-10u-5082	RV_3,007.09a vṛṣāyante mahe atyāya pūrvīr vṛṣṇe citrāya raśmayaḥ suyāmāḥ /	vṛṣāyante mahe atyāya pūrvīḥ vṛṣṇe citrāya raśmayaḥ su yāmāḥ 
SA_GV01_rvh1-10u-5083	RV_3,007.09c deva hotar mandrataraś cikitvān maho devān rodasī eha vakṣi //	deva hotar mandrataraḥ cikitvān mahaḥ devān rodasī ā iha vakṣi 
SA_GV01_rvh1-10u-5084	RV_3,007.10a pṛkṣaprayajo draviṇaḥ suvācaḥ suketava uṣaso revad ūṣuḥ /	pṛkṣa prayajaḥ draviṇaḥ su vācaḥ su ketavaḥ uṣasaḥ revat ūṣuḥ 
SA_GV01_rvh1-10u-5085	RV_3,007.10c uto cid agne mahinā pṛthivyāḥ kṛtaṃ cid enaḥ sam mahe daśasya //	uta u cit agne mahinā pṛthivyāḥ kṛtam cit enaḥ sam mahe daśasya 
SA_GV01_rvh1-10u-5086	RV_3,007.11a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rvh1-10u-5087	RV_3,007.11c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rvh1-10u-5088	RV_3,008.01a añjanti tvām adhvare devayanto vanaspate madhunā daivyena /	añjanti tvām adhvare devayantaḥ vanaspate madhunā daivyena 
SA_GV01_rvh1-10u-5089	RV_3,008.01c yad ūrdhvas tiṣṭhā draviṇeha dhattād yad vā kṣayo mātur asyā upasthe //	yat ūrdhvaḥ tiṣṭhāḥ draviṇā iha dhattāt yat vā kṣayaḥ mātuḥ asyāḥ upasthe 
SA_GV01_rvh1-10u-5090	RV_3,008.02a samiddhasya śrayamāṇaḥ purastād brahma vanvāno ajaraṃ suvīram /	samiddhasya śrayamāṇaḥ purastāt brahma vanvānaḥ ajaram su vīram 
SA_GV01_rvh1-10u-5091	RV_3,008.02c āre asmad amatim bādhamāna uc chrayasva mahate saubhagāya //	āre asmat amatim bādhamānaḥ ud śrayasva mahate saubhagāya 
SA_GV01_rvh1-10u-5092	RV_3,008.03a uc chrayasva vanaspate varṣman pṛthivyā adhi /	ud śrayasva vanaspate varṣman pṛthivyāḥ adhi 
SA_GV01_rvh1-10u-5093	RV_3,008.03c sumitī mīyamāno varco dhā yajñavāhase //	su mitī mīyamānaḥ varcaḥ dhāḥ yajña vāhase 
SA_GV01_rvh1-10u-5094	RV_3,008.04a yuvā suvāsāḥ parivīta āgāt sa u śreyān bhavati jāyamānaḥ /	yuvā su vāsāḥ parivītaḥ āgāt saḥ u śreyān bhavati jāyamānaḥ 
SA_GV01_rvh1-10u-5095	RV_3,008.04c taṃ dhīrāsaḥ kavaya un nayanti svādhyo manasā devayantaḥ //	tam dhīrāsaḥ kavayaḥ ud nayanti su ādhyaḥ manasā devayantaḥ 
SA_GV01_rvh1-10u-5096	RV_3,008.05a jāto jāyate sudinatve ahnāṃ samarya ā vidathe vardhamānaḥ /	jātaḥ jāyate su su dina dina tve ahnām samarye ā vidathe vardhamānaḥ 
SA_GV01_rvh1-10u-5097	RV_3,008.05c punanti dhīrā apaso manīṣā devayā vipra ud iyarti vācam //	punanti dhīrāḥ apasaḥ manīṣā deva yāḥ vipraḥ ud iyarti vācam 
SA_GV01_rvh1-10u-5098	RV_3,008.06a yān vo naro devayanto nimimyur vanaspate svadhitir vā tatakṣa /	yān vaḥ naraḥ devayantaḥ nimimyuḥ vanaspate svadhitiḥ vā tatakṣa 
SA_GV01_rvh1-10u-5099	RV_3,008.06c te devāsaḥ svaravas tasthivāṃsaḥ prajāvad asme didhiṣantu ratnam //	te devāsaḥ svaravaḥ tasthivāṃsaḥ prajāvat asme didhiṣantu ratnam 
SA_GV01_rvh1-10u-5100	RV_3,008.07a ye vṛkṇāso adhi kṣami nimitāso yatasrucaḥ /	ye vṛkṇāsaḥ adhi kṣami nimitāsaḥ yata srucaḥ 
SA_GV01_rvh1-10u-5101	RV_3,008.07c te no vyantu vāryaṃ devatrā kṣetrasādhasaḥ //	te naḥ vyantu vāryam devatrā kṣetrasādhasaḥ 
SA_GV01_rvh1-10u-5102	RV_3,008.08a ādityā rudrā vasavaḥ sunīthā dyāvākṣāmā pṛthivī antarikṣam /	ādityāḥ rudrāḥ vasavaḥ su nīthāḥ dyāvākṣāmā pṛthivī antarikṣam 
SA_GV01_rvh1-10u-5103	RV_3,008.08c sajoṣaso yajñam avantu devā ūrdhvaṃ kṛṇvantv adhvarasya ketum //	sajoṣasaḥ yajñam avantu devāḥ ūrdhvam kṛṇvantu adhvarasya ketum 
SA_GV01_rvh1-10u-5104	RV_3,008.09a haṃsā iva śreṇiśo yatānāḥ śukrā vasānāḥ svaravo na āguḥ /	haṃsāḥ iva śreṇiśas yatānāḥ śukrā vasānāḥ svaravaḥ naḥ āguḥ 
SA_GV01_rvh1-10u-5105	RV_3,008.09c unnīyamānāḥ kavibhiḥ purastād devā devānām api yanti pāthaḥ //	unnīyamānāḥ kavibhiḥ purastāt devāḥ devānām api yanti pāthaḥ 
SA_GV01_rvh1-10u-5106	RV_3,008.10a śṛṅgāṇīvec chṛṅgiṇāṃ saṃ dadṛśre caṣālavantaḥ svaravaḥ pṛthivyām /	śṛṅgāṇi iva id śṛṅgiṇām sam dadṛśre caṣālavantaḥ svaravaḥ pṛthivyām 
SA_GV01_rvh1-10u-5107	RV_3,008.10c vāghadbhir vā vihave śroṣamāṇā asmāṃ avantu pṛtanājyeṣu //	vāghadbhiḥ vā vihave śroṣamāṇāḥ asmān avantu pṛtanājyeṣu 
SA_GV01_rvh1-10u-5108	RV_3,008.11a vanaspate śatavalśo vi roha sahasravalśā vi vayaṃ ruhema /	vanaspate śata valśaḥ vi roha sahasra valśāḥ vi vayam 
SA_GV01_rvh1-10u-5109	RV_3,008.11c yaṃ tvām ayaṃ svadhitis tejamānaḥ praṇināya mahate saubhagāya //	yam tvām ayam svadhitiḥ tejamānaḥ praṇināya mahate saubhagāya 
SA_GV01_rvh1-10u-5110	RV_3,009.01a sakhāyas tvā vavṛmahe devam martāsa ūtaye /	sakhāyaḥ tvā vavṛmahe devam martāsaḥ ūtaye 
SA_GV01_rvh1-10u-5111	RV_3,009.01c apāṃ napātaṃ subhagaṃ sudīditiṃ supratūrtim anehasam //	apām napātam subhagam su dīditim su pratūrtim anehasam 
SA_GV01_rvh1-10u-5112	RV_3,009.02a kāyamāno vanā tvaṃ yan mātṝr ajagann apaḥ /	kāyamānaḥ vanā tvam yat mātṝḥ ajagan apaḥ 
SA_GV01_rvh1-10u-5113	RV_3,009.02c na tat te agne pramṛṣe nivartanaṃ yad dūre sann ihābhavaḥ //	na tat te agne pramṛṣe nivartanam yat dūre san iha abhavaḥ 
SA_GV01_rvh1-10u-5114	RV_3,009.03a ati tṛṣṭaṃ vavakṣithāthaiva sumanā asi /	ati tṛṣṭam vavakṣitha atha eva su manāḥ asi 
SA_GV01_rvh1-10u-5115	RV_3,009.03c pra-prānye yanti pary anya āsate yeṣāṃ sakhye asi śritaḥ //	pra pra anye yanti pari anye āsate yeṣām sakhye asi śritaḥ 
SA_GV01_rvh1-10u-5116	RV_3,009.04a īyivāṃsam ati sridhaḥ śaśvatīr ati saścataḥ /	īyivāṃsam ati sridhaḥ śaśvatīḥ ati saścataḥ 
SA_GV01_rvh1-10u-5117	RV_3,009.04c anv īm avindan nicirāso adruho 'psu siṃham iva śritam //	anu īm avindan nicirāsaḥ adruhaḥ psu siṃham iva śritam 
SA_GV01_rvh1-10u-5118	RV_3,009.05a sasṛvāṃsam iva tmanāgnim itthā tirohitam /	sasṛvāṃsam iva tmanā agnim itthā tirohitam 
SA_GV01_rvh1-10u-5119	RV_3,009.05c ainaṃ nayan mātariśvā parāvato devebhyo mathitam pari //	ā enam nayat mātariśvā parāvataḥ devebhyaḥ mathitam pari 
SA_GV01_rvh1-10u-5120	RV_3,009.06a taṃ tvā martā agṛbhṇata devebhyo havyavāhana /	tam tvā martāḥ agṛbhṇata devebhyaḥ havya vāhana 
SA_GV01_rvh1-10u-5121	RV_3,009.06c viśvān yad yajñāṃ abhipāsi mānuṣa tava kratvā yaviṣṭhya //	viśvān yat yajñān abhipāsi mānuṣa tava kratvā yaviṣṭhya 
SA_GV01_rvh1-10u-5122	RV_3,009.07a tad bhadraṃ tava daṃsanā pākāya cic chadayati /	tat bhadram tava daṃsanā pākāya cit chadayati 
SA_GV01_rvh1-10u-5123	RV_3,009.07c tvāṃ yad agne paśavaḥ samāsate samiddham apiśarvare //	tvām yat agne paśavaḥ samāsate samiddham apiśarvare 
SA_GV01_rvh1-10u-5124	RV_3,009.08a ā juhotā svadhvaraṃ śīram pāvakaśociṣam /	ā juhota su adhvaram śīram pāvaka śociṣam 
SA_GV01_rvh1-10u-5125	RV_3,009.08c āśuṃ dūtam ajiram pratnam īḍyaṃ śruṣṭī devaṃ saparyata //	āśum dūtam ajiram pratnam īḍyam śruṣṭī devam saparyata 
SA_GV01_rvh1-10u-5126	RV_3,009.09a trīṇi śatā trī sahasrāṇy agniṃ triṃśac ca devā nava cāsaparyan /	trīṇi śatā trī sahasrāṇi agnim triṃśat ca devāḥ nava ca asaparyan 
SA_GV01_rvh1-10u-5127	RV_3,009.09c aukṣan ghṛtair astṛṇan barhir asmā ād id dhotāraṃ ny asādayanta //	aukṣan ghṛtaiḥ astṛṇan barhiḥ asmai āt id hotāram ni asādayanta 
SA_GV01_rvh1-10u-5128	RV_3,010.01a tvām agne manīṣiṇaḥ samrājaṃ carṣaṇīnām /	tvām agne manīṣiṇaḥ samrājam carṣaṇīnām 
SA_GV01_rvh1-10u-5129	RV_3,010.01c devam martāsa indhate sam adhvare //	devam martāsaḥ indhate sam adhvare 
SA_GV01_rvh1-10u-5130	RV_3,010.02a tvāṃ yajñeṣv ṛtvijam agne hotāram īḷate /	tvām yajñeṣu ṛtvijam agne hotāram īḍate 
SA_GV01_rvh1-10u-5131	RV_3,010.02c gopā ṛtasya dīdihi sve dame //	gopāḥ ṛtasya dīdihi sve dame 
SA_GV01_rvh1-10u-5132	RV_3,010.03a sa ghā yas te dadāśati samidhā jātavedase /	sa ghā yaḥ te dadāśati samidhā jātavedase 
SA_GV01_rvh1-10u-5133	RV_3,010.03c so agne dhatte suvīryaṃ sa puṣyati //	saḥ agne dhatte su vīryam sa puṣyati 
SA_GV01_rvh1-10u-5134	RV_3,010.04a sa ketur adhvarāṇām agnir devebhir ā gamat /	sa ketuḥ adhvarāṇām agniḥ devebhiḥ ā gamat 
SA_GV01_rvh1-10u-5135	RV_3,010.04c añjānaḥ sapta hotṛbhir haviṣmate //	añjānaḥ sapta hotṛbhiḥ haviṣmate 
SA_GV01_rvh1-10u-5136	RV_3,010.05a pra hotre pūrvyaṃ vaco 'gnaye bharatā bṛhat /	pra hotre pūrvyam vacaḥ gnaye bharata bṛhat 
SA_GV01_rvh1-10u-5137	RV_3,010.05c vipāṃ jyotīṃṣi bibhrate na vedhase //	vipām jyotīṃṣi bibhrate na vedhase 
SA_GV01_rvh1-10u-5138	RV_3,010.06a agniṃ vardhantu no giro yato jāyata ukthyaḥ /	agnim vardhantu naḥ giraḥ yatas jāyate ukthyaḥ 
SA_GV01_rvh1-10u-5139	RV_3,010.06c mahe vājāya draviṇāya darśataḥ //	mahe vājāya draviṇāya darśataḥ 
SA_GV01_rvh1-10u-5140	RV_3,010.07a agne yajiṣṭho adhvare devān devayate yaja /	agne yajiṣṭhaḥ adhvare devān devayate yaja 
SA_GV01_rvh1-10u-5141	RV_3,010.07c hotā mandro vi rājasy ati sridhaḥ //	hotā mandraḥ vi rājasi ati sridhaḥ 
SA_GV01_rvh1-10u-5142	RV_3,010.08a sa naḥ pāvaka dīdihi dyumad asme suvīryam /	sa naḥ pāvaka dīdihi dyumat asme su vīryam 
SA_GV01_rvh1-10u-5143	RV_3,010.08c bhavā stotṛbhyo antamaḥ svastaye //	bhava stotṛbhyaḥ antamaḥ svastaye 
SA_GV01_rvh1-10u-5144	RV_3,010.09a taṃ tvā viprā vipanyavo jāgṛvāṃsaḥ sam indhate /	tam tvā viprāḥ vipanyavaḥ jāgṛvāṃsaḥ sam indhate 
SA_GV01_rvh1-10u-5145	RV_3,010.09c havyavāham amartyaṃ sahovṛdham //	havyavāham amartyam sahaḥ vṛdham 
SA_GV01_rvh1-10u-5146	RV_3,011.01a agnir hotā purohito 'dhvarasya vicarṣaṇiḥ /	agniḥ hotā purohitaḥ dhvarasya vicarṣaṇiḥ 
SA_GV01_rvh1-10u-5147	RV_3,011.01c sa veda yajñam ānuṣak //	sa veda yajñam ānuṣak 
SA_GV01_rvh1-10u-5148	RV_3,011.02a sa havyavāḷ amartya uśig dūtaś canohitaḥ /	sa havyavāṭ amartyaḥ uśij dūtaḥ canohitaḥ 
SA_GV01_rvh1-10u-5149	RV_3,011.02c agnir dhiyā sam ṛṇvati //	agniḥ dhiyā sam ṛṇvati 
SA_GV01_rvh1-10u-5150	RV_3,011.03a agnir dhiyā sa cetati ketur yajñasya pūrvyaḥ /	agniḥ dhiyā sa cetati ketuḥ yajñasya pūrvyaḥ 
SA_GV01_rvh1-10u-5151	RV_3,011.03c arthaṃ hy asya taraṇi //	artham hi asya taraṇi 
SA_GV01_rvh1-10u-5152	RV_3,011.04a agniṃ sūnuṃ sanaśrutaṃ sahaso jātavedasam /	agnim sūnum sana śrutam sahasaḥ jātavedasam 
SA_GV01_rvh1-10u-5153	RV_3,011.04c vahniṃ devā akṛṇvata //	vahnim devāḥ akṛṇvata 
SA_GV01_rvh1-10u-5154	RV_3,011.05a adābhyaḥ puraetā viśām agnir mānuṣīṇām /	adābhyaḥ puraetā viśām agniḥ mānuṣīṇām 
SA_GV01_rvh1-10u-5155	RV_3,011.05c tūrṇī rathaḥ sadā navaḥ //	tūrṇiḥ rathaḥ sadā navaḥ 
SA_GV01_rvh1-10u-5156	RV_3,011.06a sāhvān viśvā abhiyujaḥ kratur devānām amṛktaḥ /	sāhvān viśvāḥ abhiyujaḥ kratuḥ devānām amṛktaḥ 
SA_GV01_rvh1-10u-5157	RV_3,011.06c agnis tuviśravastamaḥ //	agniḥ tuvi śravastamaḥ 
SA_GV01_rvh1-10u-5158	RV_3,011.07a abhi prayāṃsi vāhasā dāśvāṃ aśnoti martyaḥ /	abhi prayāṃsi vāhasā dāśvān aśnoti martyaḥ 
SA_GV01_rvh1-10u-5159	RV_3,011.07c kṣayam pāvakaśociṣaḥ //	kṣayam pāvaka śociṣaḥ 
SA_GV01_rvh1-10u-5160	RV_3,011.08a pari viśvāni sudhitāgner aśyāma manmabhiḥ /	pari viśvāni sudhitā agneḥ aśyāma manmabhiḥ 
SA_GV01_rvh1-10u-5161	RV_3,011.08c viprāso jātavedasaḥ //	viprāsaḥ jātavedasaḥ 
SA_GV01_rvh1-10u-5162	RV_3,011.09a agne viśvāni vāryā vājeṣu saniṣāmahe /	agne viśvāni vāryā vājeṣu saniṣāmahe 
SA_GV01_rvh1-10u-5163	RV_3,011.09c tve devāsa erire //	tve devāsaḥ erire 
SA_GV01_rvh1-10u-5164	RV_3,012.01a indrāgnī ā gataṃ sutaṃ gīrbhir nabho vareṇyam /	indra agnī ā gatam sutam gīrbhiḥ nabhaḥ vareṇyam 
SA_GV01_rvh1-10u-5165	RV_3,012.01c asya pātaṃ dhiyeṣitā //	asya pātam dhiyā iṣitā 
SA_GV01_rvh1-10u-5166	RV_3,012.02a indrāgnī jarituḥ sacā yajño jigāti cetanaḥ /	indra agnī jarituḥ sacā yajñaḥ jigāti cetanaḥ 
SA_GV01_rvh1-10u-5167	RV_3,012.02c ayā pātam imaṃ sutam //	ayā pātam imam sutam 
SA_GV01_rvh1-10u-5168	RV_3,012.03a indram agniṃ kavicchadā yajñasya jūtyā vṛṇe /	indram agnim kavicchadā yajñasya jūtyā vṛṇe 
SA_GV01_rvh1-10u-5169	RV_3,012.03c tā somasyeha tṛmpatām //	tā somasya iha tṛmpatām 
SA_GV01_rvh1-10u-5170	RV_3,012.04a tośā vṛtrahaṇā huve sajitvānāparājitā /	tośa vṛtra haṇā huve sa jitvānā aparājitā 
SA_GV01_rvh1-10u-5171	RV_3,012.04c indrāgnī vājasātamā //	indra agnī vāja sātamā 
SA_GV01_rvh1-10u-5172	RV_3,012.05a pra vām arcanty ukthino nīthāvido jaritāraḥ /	pra vām arcanti ukthinaḥ nīthāvidaḥ jaritāraḥ 
SA_GV01_rvh1-10u-5173	RV_3,012.05c indrāgnī iṣa ā vṛṇe //	indra agnī iṣaḥ ā vṛṇe 
SA_GV01_rvh1-10u-5174	RV_3,012.06a indrāgnī navatim puro dāsapatnīr adhūnutam /	indra agnī navatim puraḥ dāsa patnīḥ adhūnutam 
SA_GV01_rvh1-10u-5175	RV_3,012.06c sākam ekena karmaṇā //	sākam ekena karmaṇā 
SA_GV01_rvh1-10u-5176	RV_3,012.07a indrāgnī apasas pary upa pra yanti dhītayaḥ /	indra agnī apasas pari upa pra yanti dhītayaḥ 
SA_GV01_rvh1-10u-5177	RV_3,012.07c ṛtasya pathyā anu //	ṛtasya pathyāḥ anu 
SA_GV01_rvh1-10u-5178	RV_3,012.08a indrāgnī taviṣāṇi vāṃ sadhasthāni prayāṃsi ca /	indra agnī taviṣāṇi vām sadhasthāni prayāṃsi ca 
SA_GV01_rvh1-10u-5179	RV_3,012.08c yuvor aptūryaṃ hitam //	yuvoḥ aptūryam hitam 
SA_GV01_rvh1-10u-5180	RV_3,012.09a indrāgnī rocanā divaḥ pari vājeṣu bhūṣathaḥ /	indra agnī rocanā divaḥ pari vājeṣu bhūṣathaḥ 
SA_GV01_rvh1-10u-5181	RV_3,012.09c tad vāṃ ceti pra vīryam //	tat vām ceti pra vīryam 
SA_GV01_rvh1-10u-5182	RV_3,013.01a pra vo devāyāgnaye barhiṣṭham arcāsmai /	pra vaḥ devāya agnaye barhiṣṭham arca asmai 
SA_GV01_rvh1-10u-5183	RV_3,013.01c gamad devebhir ā sa no yajiṣṭho barhir ā sadat //	gamat devebhiḥ ā sa naḥ yajiṣṭhaḥ barhiḥ ā sadat 
SA_GV01_rvh1-10u-5184	RV_3,013.02a ṛtāvā yasya rodasī dakṣaṃ sacanta ūtayaḥ /	ṛtāvā yasya rodasī dakṣam sacante ūtayaḥ 
SA_GV01_rvh1-10u-5185	RV_3,013.02c haviṣmantas tam īḷate taṃ saniṣyanto 'vase //	haviṣmantaḥ tam īḍate tam saniṣyantaḥ vase 
SA_GV01_rvh1-10u-5186	RV_3,013.03a sa yantā vipra eṣāṃ sa yajñānām athā hi ṣaḥ /	sa yantā vipraḥ eṣām sa yajñānām athā hi saḥ 
SA_GV01_rvh1-10u-5187	RV_3,013.03c agniṃ taṃ vo duvasyata dātā yo vanitā magham //	agnim tam vaḥ duvasyata dātā yaḥ vanitā magham 
SA_GV01_rvh1-10u-5188	RV_3,013.04a sa naḥ śarmāṇi vītaye 'gnir yacchatu śantamā /	sa naḥ śarmāṇi vītaye gniḥ yacchatu śantamā 
SA_GV01_rvh1-10u-5189	RV_3,013.04c yato naḥ pruṣṇavad vasu divi kṣitibhyo apsv ā //	yatas naḥ pruṣṇavat vasu divi kṣitibhyaḥ apsu ā 
SA_GV01_rvh1-10u-5190	RV_3,013.05a dīdivāṃsam apūrvyaṃ vasvībhir asya dhītibhiḥ /	dīdivāṃsam apūrvyam vasvībhiḥ asya dhītibhiḥ 
SA_GV01_rvh1-10u-5191	RV_3,013.05c ṛkvāṇo agnim indhate hotāraṃ viśpatiṃ viśām //	ṛkvāṇaḥ agnim indhate hotāram viśpatim viśām 
SA_GV01_rvh1-10u-5192	RV_3,013.06a uta no brahmann aviṣa uktheṣu devahūtamaḥ /	uta naḥ brahman aviṣaḥ uktheṣu deva hūtamaḥ 
SA_GV01_rvh1-10u-5193	RV_3,013.06c śaṃ naḥ śocā marudvṛdho 'gne sahasrasātamaḥ //	śam naḥ śoca marut vṛdhaḥ gne sahasra sātamaḥ 
SA_GV01_rvh1-10u-5194	RV_3,013.07a nū no rāsva sahasravat tokavat puṣṭimad vasu /	nu naḥ rāsva sahasravat tokavat puṣṭimat vasu 
SA_GV01_rvh1-10u-5195	RV_3,013.07c dyumad agne suvīryaṃ varṣiṣṭham anupakṣitam //	dyumat agne su vīryam varṣiṣṭham an upakṣitam 
SA_GV01_rvh1-10u-5196	RV_3,014.01a ā hotā mandro vidathāny asthāt satyo yajvā kavitamaḥ sa vedhāḥ /	ā hotā mandraḥ vidathāni asthāt satyaḥ yajvā kavitamaḥ sa vedhāḥ 
SA_GV01_rvh1-10u-5197	RV_3,014.01c vidyudrathaḥ sahasas putro agniḥ śociṣkeśaḥ pṛthivyām pājo aśret //	vidyut rathaḥ sahasas putraḥ agniḥ śociṣkeśaḥ pṛthivyām pājaḥ aśret 
SA_GV01_rvh1-10u-5198	RV_3,014.02a ayāmi te namauktiṃ juṣasva ṛtāvas tubhyaṃ cetate sahasvaḥ /	ayāmi te namauktim juṣasva ṛtāvaḥ tubhyam cetate sahasvas 
SA_GV01_rvh1-10u-5199	RV_3,014.02c vidvāṃ ā vakṣi viduṣo ni ṣatsi madhya ā barhir ūtaye yajatra //	vidvān ā vakṣi viduṣaḥ ni satsi madhye ā barhiḥ ūtaye yajatra 
SA_GV01_rvh1-10u-5200	RV_3,014.03a dravatāṃ ta uṣasā vājayantī agne vātasya pathyābhir accha /	dravatām te uṣasā vājayantī agne vātasya pathyābhiḥ accha 
SA_GV01_rvh1-10u-5201	RV_3,014.03c yat sīm añjanti pūrvyaṃ havirbhir ā vandhureva tasthatur duroṇe //	yat sīm añjanti pūrvyam havirbhiḥ ā vandhurā iva tasthatuḥ duroṇe 
SA_GV01_rvh1-10u-5202	RV_3,014.04a mitraś ca tubhyaṃ varuṇaḥ sahasvo 'gne viśve marutaḥ sumnam arcan /	mitraḥ ca tubhyam varuṇaḥ sahasvas gne viśve marutaḥ sumnam arcan 
SA_GV01_rvh1-10u-5203	RV_3,014.04c yac chociṣā sahasas putra tiṣṭhā abhi kṣitīḥ prathayan sūryo nṝn //	yat śociṣā sahasas putra tiṣṭhāḥ abhi kṣitīḥ prathayan sūryaḥ nṝn 
SA_GV01_rvh1-10u-5204	RV_3,014.05a vayaṃ te adya rarimā hi kāmam uttānahastā namasopasadya /	vayam te adya rarimā hi kāmam uttāna hastāḥ namasā upasadya 
SA_GV01_rvh1-10u-5205	RV_3,014.05c yajiṣṭhena manasā yakṣi devān asredhatā manmanā vipro agne //	yajiṣṭhena manasā yakṣi devān a sredhatā manmanā vipraḥ agne 
SA_GV01_rvh1-10u-5206	RV_3,014.06a tvad dhi putra sahaso vi pūrvīr devasya yanty ūtayo vi vājāḥ /	tvat hi putra sahasaḥ vi pūrvīḥ devasya yanti ūtayaḥ vi vājāḥ 
SA_GV01_rvh1-10u-5207	RV_3,014.06c tvaṃ dehi sahasriṇaṃ rayiṃ no 'drogheṇa vacasā satyam agne //	tvam dehi sahasriṇam rayim naḥ drogheṇa vacasā satyam agne 
SA_GV01_rvh1-10u-5208	RV_3,014.07a tubhyaṃ dakṣa kavikrato yānīmā deva martāso adhvare akarma /	tubhyam dakṣa kavi krato yāni imā deva martāsaḥ adhvare akarma 
SA_GV01_rvh1-10u-5209	RV_3,014.07c tvaṃ viśvasya surathasya bodhi sarvaṃ tad agne amṛta svadeha //	tvam viśvasya su rathasya bodhi sarvam tat agne amṛta svada iha 
SA_GV01_rvh1-10u-5210	RV_3,015.01a vi pājasā pṛthunā śośucāno bādhasva dviṣo rakṣaso amīvāḥ /	vi pājasā pṛthunā śośucānaḥ bādhasva dviṣaḥ rakṣasaḥ amīvāḥ 
SA_GV01_rvh1-10u-5211	RV_3,015.01c suśarmaṇo bṛhataḥ śarmaṇi syām agner ahaṃ suhavasya praṇītau //	su śarmaṇaḥ bṛhataḥ śarmaṇi syām agneḥ aham su havasya praṇītau 
SA_GV01_rvh1-10u-5212	RV_3,015.02a tvaṃ no asyā uṣaso vyuṣṭau tvaṃ sūra udite bodhi gopāḥ /	tvam naḥ asyāḥ uṣasaḥ vyuṣṭau tvam sūre udite bodhi gopāḥ 
SA_GV01_rvh1-10u-5213	RV_3,015.02c janmeva nityaṃ tanayaṃ juṣasva stomam me agne tanvā sujāta //	janma iva nityam tanayam juṣasva stomam me agne tanvā su jāta 
SA_GV01_rvh1-10u-5214	RV_3,015.03a tvaṃ nṛcakṣā vṛṣabhānu pūrvīḥ kṛṣṇāsv agne aruṣo vi bhāhi /	tvam nṛ cakṣāḥ vṛṣabha anu pūrvīḥ kṛṣṇāsu agne aruṣaḥ vi bhāhi 
SA_GV01_rvh1-10u-5215	RV_3,015.03c vaso neṣi ca parṣi cāty aṃhaḥ kṛdhī no rāya uśijo yaviṣṭha //	vaso neṣi ca parṣi ca ati aṃhaḥ kṛdhī naḥ rāyaḥ uśijaḥ yaviṣṭha 
SA_GV01_rvh1-10u-5216	RV_3,015.04a aṣāḷho agne vṛṣabho didīhi puro viśvāḥ saubhagā saṃjigīvān /	aṣāḷhaḥ agne vṛṣabhaḥ didīhi puraḥ viśvāḥ saubhaga ā saṃjigīvān 
SA_GV01_rvh1-10u-5217	RV_3,015.04c yajñasya netā prathamasya pāyor jātavedo bṛhataḥ supraṇīte //	yajñasya netā prathamasya pāyoḥ jātavedaḥ bṛhataḥ su praṇīte 
SA_GV01_rvh1-10u-5218	RV_3,015.05a acchidrā śarma jaritaḥ purūṇi devāṃ acchā dīdyānaḥ sumedhāḥ /	acchidrā śarma jaritar purūṇi devām acchā dīdyānaḥ sumedhāḥ 
SA_GV01_rvh1-10u-5219	RV_3,015.05c ratho na sasnir abhi vakṣi vājam agne tvaṃ rodasī naḥ sumeke //	rathaḥ na sasniḥ abhi vakṣi vājam agne tvam rodasī naḥ sumeke 
SA_GV01_rvh1-10u-5220	RV_3,015.06a pra pīpaya vṛṣabha jinva vājān agne tvaṃ rodasī naḥ sudoghe /	pra pīpaya vṛṣabha jinva vājān agne tvam rodasī naḥ su doghe 
SA_GV01_rvh1-10u-5221	RV_3,015.06c devebhir deva surucā rucāno mā no martasya durmatiḥ pari ṣṭhāt //	devebhiḥ deva su rucā rucānaḥ mā naḥ martasya durmatiḥ pari sthāt 
SA_GV01_rvh1-10u-5222	RV_3,015.07a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rvh1-10u-5223	RV_3,015.07c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rvh1-10u-5224	RV_3,016.01a ayam agniḥ suvīryasyeśe mahaḥ saubhagasya /	ayam agniḥ su vīryasya īśe mahaḥ saubhagasya 
SA_GV01_rvh1-10u-5225	RV_3,016.01c rāya īśe svapatyasya gomata īśe vṛtrahathānām //	rāyaḥ īśe su apatyasya gomataḥ īśe vṛtra hathānām 
SA_GV01_rvh1-10u-5226	RV_3,016.02a imaṃ naro marutaḥ saścatā vṛdhaṃ yasmin rāyaḥ śevṛdhāsaḥ /	imam naraḥ marutaḥ saścata vṛdham yasmin rāyaḥ śevṛdhāsaḥ 
SA_GV01_rvh1-10u-5227	RV_3,016.02c abhi ye santi pṛtanāsu dūḍhyo viśvāhā śatrum ādabhuḥ //	abhi ye santi pṛtanāsu dūḍhyaḥ viśvāhā śatrum ādabhuḥ 
SA_GV01_rvh1-10u-5228	RV_3,016.03a sa tvaṃ no rāyaḥ śiśīhi mīḍhvo agne suvīryasya /	sa tvam naḥ rāyaḥ śiśīhi mīḍhvaḥ agne su vīryasya 
SA_GV01_rvh1-10u-5229	RV_3,016.03c tuvidyumna varṣiṣṭhasya prajāvato 'namīvasya śuṣmiṇaḥ //	tuvi dyumna varṣiṣṭhasya prajāvataḥ namīvasya śuṣmiṇaḥ 
SA_GV01_rvh1-10u-5230	RV_3,016.04a cakrir yo viśvā bhuvanābhi sāsahiś cakrir deveṣv ā duvaḥ /	cakriḥ yaḥ viśvā bhuvanā abhi sāsahiḥ cakriḥ deveṣu ā duvaḥ 
SA_GV01_rvh1-10u-5231	RV_3,016.04c ā deveṣu yatata ā suvīrya ā śaṃsa uta nṛṇām //	ā deveṣu yatate ā su vīrye ā śaṃse uta nṛṇām 
SA_GV01_rvh1-10u-5232	RV_3,016.05a mā no agne 'mataye māvīratāyai rīradhaḥ /	mā naḥ agne mataye mā a vīra tāyai rīradhaḥ 
SA_GV01_rvh1-10u-5233	RV_3,016.05c māgotāyai sahasas putra mā nide 'pa dveṣāṃsy ā kṛdhi //	mā a go tāyai sahasas putra mā nide pa dveṣāṃsi ā kṛdhi 
SA_GV01_rvh1-10u-5234	RV_3,016.06a śagdhi vājasya subhaga prajāvato 'gne bṛhato adhvare /	śagdhi vājasya subhaga prajāvataḥ gne bṛhataḥ adhvare 
SA_GV01_rvh1-10u-5235	RV_3,016.06c saṃ rāyā bhūyasā sṛja mayobhunā tuvidyumna yaśasvatā //	sam rāyā bhūyasā sṛja mayobhunā tuvi dyumna yaśasvatā 
SA_GV01_rvh1-10u-5236	RV_3,017.01a samidhyamānaḥ prathamānu dharmā sam aktubhir ajyate viśvavāraḥ /	samidhyamānaḥ prathamā anu dharmā sam aktubhiḥ ajyate viśva vāraḥ 
SA_GV01_rvh1-10u-5237	RV_3,017.01c śociṣkeśo ghṛtanirṇik pāvakaḥ suyajño agnir yajathāya devān //	śociṣkeśaḥ ghṛta nirṇij pāvakaḥ su yajñaḥ agniḥ yajathāya devān 
SA_GV01_rvh1-10u-5238	RV_3,017.02a yathāyajo hotram agne pṛthivyā yathā divo jātavedaś cikitvān /	yathā ayajaḥ hotram agne pṛthivyāḥ yathā divaḥ jātavedaḥ cikitvān 
SA_GV01_rvh1-10u-5239	RV_3,017.02c evānena haviṣā yakṣi devān manuṣvad yajñam pra tiremam adya //	eva anena haviṣā yakṣi devān manuṣvat yajñam pra tira imam adya 
SA_GV01_rvh1-10u-5240	RV_3,017.03a trīṇy āyūṃṣi tava jātavedas tisra ājānīr uṣasas te agne /	trīṇi āyūṃṣi tava jātavedaḥ tisraḥ ājānīḥ uṣasaḥ te agne 
SA_GV01_rvh1-10u-5241	RV_3,017.03c tābhir devānām avo yakṣi vidvān athā bhava yajamānāya śaṃ yoḥ //	tābhiḥ devānām avaḥ yakṣi vidvān athā bhava yajamānāya śam yoḥ 
SA_GV01_rvh1-10u-5242	RV_3,017.04a agniṃ sudītiṃ sudṛśaṃ gṛṇanto namasyāmas tveḍyaṃ jātavedaḥ /	agnim su dītim su dṛśam gṛṇantaḥ namasyāmaḥ tvā īḍyam jātavedaḥ 
SA_GV01_rvh1-10u-5243	RV_3,017.04c tvāṃ dūtam aratiṃ havyavāhaṃ devā akṛṇvann amṛtasya nābhim //	tvām dūtam aratim havyavāham devāḥ akṛṇvan amṛtasya nābhim 
SA_GV01_rvh1-10u-5244	RV_3,017.05a yas tvad dhotā pūrvo agne yajīyān dvitā ca sattā svadhayā ca śambhuḥ /	yaḥ tvat hotā pūrvaḥ agne yajīyān dvitā ca sattā svadhayā ca śambhuḥ 
SA_GV01_rvh1-10u-5245	RV_3,017.05c tasyānu dharma pra yajā cikitvo 'tha no dhā adhvaraṃ devavītau //	tasya anu dharma pra yaja ā cikitvaḥ tha naḥ dhāḥ adhvaram deva vītau 
SA_GV01_rvh1-10u-5246	RV_3,018.01a bhavā no agne sumanā upetau sakheva sakhye pitareva sādhuḥ /	bhava naḥ agne sumanāḥ upetau sakhā iva sakhye pitarā iva sādhuḥ 
SA_GV01_rvh1-10u-5247	RV_3,018.01c purudruho hi kṣitayo janānām prati pratīcīr dahatād arātīḥ //	puru druhaḥ hi kṣitayaḥ janānām prati pratīcīḥ dahatāt arātīḥ 
SA_GV01_rvh1-10u-5248	RV_3,018.02a tapo ṣv agne antarāṃ amitrān tapā śaṃsam araruṣaḥ parasya /	tapa u su agne antarān amitrān tapa śaṃsam a raruṣaḥ parasya 
SA_GV01_rvh1-10u-5249	RV_3,018.02c tapo vaso cikitāno acittān vi te tiṣṭhantām ajarā ayāsaḥ //	tapaḥ vaso cikitānaḥ acittān vi te tiṣṭhantām ajarāḥ ayāsaḥ 
SA_GV01_rvh1-10u-5250	RV_3,018.03a idhmenāgna icchamāno ghṛtena juhomi havyaṃ tarase balāya /	idhmena agne icchamānaḥ ghṛtena juhomi havyam tarase balāya 
SA_GV01_rvh1-10u-5251	RV_3,018.03c yāvad īśe brahmaṇā vandamāna imāṃ dhiyaṃ śataseyāya devīm //	yāvat īśe brahmaṇā vandamānaḥ imām dhiyam śata seyāya devīm 
SA_GV01_rvh1-10u-5252	RV_3,018.04a uc chociṣā sahasas putra stuto bṛhad vayaḥ śaśamāneṣu dhehi /	ud śociṣā sahasas putra stutaḥ bṛhat vayaḥ śaśamāneṣu dhehi 
SA_GV01_rvh1-10u-5253	RV_3,018.04c revad agne viśvāmitreṣu śaṃ yor marmṛjmā te tanvam bhūri kṛtvaḥ //	revat agne viśvāmitreṣu śam yos marmṛjma te tanvam bhūri kṛtvas 
SA_GV01_rvh1-10u-5254	RV_3,018.05a kṛdhi ratnaṃ susanitar dhanānāṃ sa ghed agne bhavasi yat samiddhaḥ /	kṛdhi ratnam su sanitar dhanānām sa gha id agne bhavasi yat samiddhaḥ 
SA_GV01_rvh1-10u-5255	RV_3,018.05c stotur duroṇe subhagasya revat sṛprā karasnā dadhiṣe vapūṃṣi //	stotuḥ duroṇe subhagasya revat sṛprā karasnā dadhiṣe vapūṃṣi 
SA_GV01_rvh1-10u-5256	RV_3,019.01a agniṃ hotāram pra vṛṇe miyedhe gṛtsaṃ kaviṃ viśvavidam amūram /	agnim hotāram pra vṛṇe miyedhe gṛtsam kavim viśva vidam amūram 
SA_GV01_rvh1-10u-5257	RV_3,019.01c sa no yakṣad devatātā yajīyān rāye vājāya vanate maghāni //	sa naḥ yakṣat devatātā yajīyān rāye vājāya vanate maghāni 
SA_GV01_rvh1-10u-5258	RV_3,019.02a pra te agne haviṣmatīm iyarmy acchā sudyumnāṃ rātinīṃ ghṛtācīm /	pra te agne haviṣmatīm iyarmi acchā su dyumnām rātinīm ghṛtācīm 
SA_GV01_rvh1-10u-5259	RV_3,019.02c pradakṣiṇid devatātim urāṇaḥ saṃ rātibhir vasubhir yajñam aśret //	pradakṣiṇit devatātim urāṇaḥ sam rātibhiḥ vasubhiḥ yajñam aśret 
SA_GV01_rvh1-10u-5260	RV_3,019.03a sa tejīyasā manasā tvota uta śikṣa svapatyasya śikṣoḥ /	sa tejīyasā manasā tvotaḥ uta śikṣa su apatyasya śikṣoḥ 
SA_GV01_rvh1-10u-5261	RV_3,019.03c agne rāyo nṛtamasya prabhūtau bhūyāma te suṣṭutayaś ca vasvaḥ //	agne rāyaḥ nṛtamasya prabhūtau bhūyāma te suṣṭutayaḥ ca vasvaḥ 
SA_GV01_rvh1-10u-5262	RV_3,019.04a bhūrīṇi hi tve dadhire anīkāgne devasya yajyavo janāsaḥ /	bhūrīṇi hi tve dadhire anīkā agne devasya yajyavaḥ janāsaḥ 
SA_GV01_rvh1-10u-5263	RV_3,019.04c sa ā vaha devatātiṃ yaviṣṭha śardho yad adya divyaṃ yajāsi //	saḥ ā vaha devatātim yaviṣṭha śardhaḥ yat adya divyam yajāsi 
SA_GV01_rvh1-10u-5264	RV_3,019.05a yat tvā hotāram anajan miyedhe niṣādayanto yajathāya devāḥ /	yat tvā hotāram anajat miyedhe niṣādayantaḥ yajathāya devāḥ 
SA_GV01_rvh1-10u-5265	RV_3,019.05c sa tvaṃ no agne 'viteha bodhy adhi śravāṃsi dhehi nas tanūṣu //	sa tvam naḥ agne vitā iha bodhi adhi śravāṃsi dhehi naḥ tanūṣu 
SA_GV01_rvh1-10u-5266	RV_3,020.01a agnim uṣasam aśvinā dadhikrāṃ vyuṣṭiṣu havate vahnir ukthaiḥ /	agnim uṣasam aśvinā dadhikrām vyuṣṭiṣu havate vahniḥ ukthaiḥ 
SA_GV01_rvh1-10u-5267	RV_3,020.01c sujyotiṣo naḥ śṛṇvantu devāḥ sajoṣaso adhvaraṃ vāvaśānāḥ //	su jyotiṣaḥ naḥ śṛṇvantu devāḥ sajoṣasaḥ adhvaram vāvaśānāḥ 
SA_GV01_rvh1-10u-5268	RV_3,020.02a agne trī te vājinā trī ṣadhasthā tisras te jihvā ṛtajāta pūrvīḥ /	agne trī te vājinā trī sadhasthā tisraḥ te jihvāḥ ṛta jāta pūrvīḥ 
SA_GV01_rvh1-10u-5269	RV_3,020.02c tisra u te tanvo devavātās tābhir naḥ pāhi giro aprayucchan //	tisraḥ u te tanvaḥ deva vātāḥ tābhiḥ naḥ pāhi giraḥ aprayucchan 
SA_GV01_rvh1-10u-5270	RV_3,020.03a agne bhūrīṇi tava jātavedo deva svadhāvo 'mṛtasya nāma /	agne bhūrīṇi tava jātavedaḥ deva svadhāvas mṛtasya nāma 
SA_GV01_rvh1-10u-5271	RV_3,020.03c yāś ca māyā māyināṃ viśvaminva tve pūrvīḥ saṃdadhuḥ pṛṣṭabandho //	yāḥ ca māyāḥ māyinām viśvaminva tve pūrvīḥ saṃdadhuḥ pṛṣṭa bandho 
SA_GV01_rvh1-10u-5272	RV_3,020.04a agnir netā bhaga iva kṣitīnāṃ daivīnāṃ deva ṛtupā ṛtāvā /	agniḥ netā bhagaḥ iva kṣitīnām daivīnām devaḥ ṛtu pāḥ ṛtāvā 
SA_GV01_rvh1-10u-5273	RV_3,020.04c sa vṛtrahā sanayo viśvavedāḥ parṣad viśvāti duritā gṛṇantam //	sa vṛtra hā sanayaḥ viśva vedāḥ parṣat viśvā ati duritā gṛṇantam 
SA_GV01_rvh1-10u-5274	RV_3,020.05a dadhikrām agnim uṣasaṃ ca devīm bṛhaspatiṃ savitāraṃ ca devam /	dadhikrām agnim uṣasam ca devīm bṛhaspatim savitāram ca devam 
SA_GV01_rvh1-10u-5275	RV_3,020.05c aśvinā mitrāvaruṇā bhagaṃ ca vasūn rudrāṃ ādityāṃ iha huve //	aśvinā mitrāvaruṇā bhagam ca vasūn rudrān ādityān iha huve 
SA_GV01_rvh1-10u-5276	RV_3,021.01a imaṃ no yajñam amṛteṣu dhehīmā havyā jātavedo juṣasva /	imam naḥ yajñam amṛteṣu dhehi imā havyā jātavedaḥ juṣasva 
SA_GV01_rvh1-10u-5277	RV_3,021.01c stokānām agne medaso ghṛtasya hotaḥ prāśāna prathamo niṣadya //	stokānām agne medasaḥ ghṛtasya hotar prāśāna prathamaḥ niṣadya 
SA_GV01_rvh1-10u-5278	RV_3,021.02a ghṛtavantaḥ pāvaka te stokā ścotanti medasaḥ /	ghṛtavantaḥ pāvaka te stokā ścotanti medasaḥ 
SA_GV01_rvh1-10u-5279	RV_3,021.02c svadharman devavītaye śreṣṭhaṃ no dhehi vāryam //	svadharman deva vītaye śreṣṭham naḥ dhehi vāryam 
SA_GV01_rvh1-10u-5280	RV_3,021.03a tubhyaṃ stokā ghṛtaścuto 'gne viprāya santya /	tubhyam stokāḥ ghṛtaścutaḥ gne viprāya santya 
SA_GV01_rvh1-10u-5281	RV_3,021.03c ṛṣiḥ śreṣṭhaḥ sam idhyase yajñasya prāvitā bhava //	ṛṣiḥ śreṣṭhaḥ sam idhyase yajñasya prāvitā bhava 
SA_GV01_rvh1-10u-5282	RV_3,021.04a tubhyaṃ ścotanty adhrigo śacīva stokāso agne medaso ghṛtasya /	tubhyam ścotanti adhrigo śacīvas stokāsaḥ agne medasaḥ ghṛtasya 
SA_GV01_rvh1-10u-5283	RV_3,021.04c kaviśasto bṛhatā bhānunāgā havyā juṣasva medhira //	kavi śastaḥ bṛhatā bhānunā āgāḥ havyā juṣasva medhira 
SA_GV01_rvh1-10u-5284	RV_3,021.05a ojiṣṭhaṃ te madhyato meda udbhṛtam pra te vayaṃ dadāmahe /	ojiṣṭham te madhyataḥ medaḥ udbhṛtam pra te vayam dadāmahe 
SA_GV01_rvh1-10u-5285	RV_3,021.05c ścotanti te vaso stokā adhi tvaci prati tān devaśo vihi //	ścotanti te vaso stokāḥ adhi tvaci prati tān devaśas vihi 
SA_GV01_rvh1-10u-5286	RV_3,022.01a ayaṃ so agnir yasmin somam indraḥ sutaṃ dadhe jaṭhare vāvaśānaḥ /	ayam saḥ agniḥ yasmin somam indraḥ sutam dadhe jaṭhare vāvaśānaḥ 
SA_GV01_rvh1-10u-5287	RV_3,022.01c sahasriṇaṃ vājam atyaṃ na saptiṃ sasavān san stūyase jātavedaḥ //	sahasriṇam vājam atyam na saptim sasavān san stūyase jātavedaḥ 
SA_GV01_rvh1-10u-5288	RV_3,022.02a agne yat te divi varcaḥ pṛthivyāṃ yad oṣadhīṣv apsv ā yajatra /	agne yat te divi varcaḥ pṛthivyām yat oṣadhīṣu apsu ā yajatra 
SA_GV01_rvh1-10u-5289	RV_3,022.02c yenāntarikṣam urv ātatantha tveṣaḥ sa bhānur arṇavo nṛcakṣāḥ //	yena antarikṣam uru ātatantha tveṣaḥ sa bhānuḥ arṇavaḥ nṛ cakṣāḥ 
SA_GV01_rvh1-10u-5290	RV_3,022.03a agne divo arṇam acchā jigāsy acchā devāṃ ūciṣe dhiṣṇyā ye /	agne divaḥ arṇam acchā jigāsi acchā devān ūciṣe dhiṣṇyāḥ ye 
SA_GV01_rvh1-10u-5291	RV_3,022.03c yā rocane parastāt sūryasya yāś cāvastād upatiṣṭhanta āpaḥ //	yāḥ rocane parastāt sūryasya yāḥ ca avastāt upatiṣṭhante āpaḥ 
SA_GV01_rvh1-10u-5292	RV_3,022.04a purīṣyāso agnayaḥ prāvaṇebhiḥ sajoṣasaḥ /	purīṣyāsaḥ agnayaḥ prāvaṇebhiḥ sajoṣasaḥ 
SA_GV01_rvh1-10u-5293	RV_3,022.04c juṣantāṃ yajñam adruho 'namīvā iṣo mahīḥ //	juṣantām yajñam adruhaḥ namīvāḥ iṣaḥ mahīḥ 
SA_GV01_rvh1-10u-5294	RV_3,022.05a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rvh1-10u-5295	RV_3,022.05c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rvh1-10u-5296	RV_3,023.01a nirmathitaḥ sudhita ā sadhasthe yuvā kavir adhvarasya praṇetā /	nirmathitaḥ sudhite ā sadhasthe yuvā kaviḥ adhvarasya praṇetā 
SA_GV01_rvh1-10u-5297	RV_3,023.01c jūryatsv agnir ajaro vaneṣv atrā dadhe amṛtaṃ jātavedāḥ //	jūryatsu agniḥ ajaraḥ vaneṣu atrā dadhe amṛtam jātavedāḥ 
SA_GV01_rvh1-10u-5298	RV_3,023.02a amanthiṣṭām bhāratā revad agniṃ devaśravā devavātaḥ sudakṣam /	amanthiṣṭām bhāratā revat agnim deva śravāḥ deva vātaḥ su dakṣam 
SA_GV01_rvh1-10u-5299	RV_3,023.02c agne vi paśya bṛhatābhi rāyeṣāṃ no netā bhavatād anu dyūn //	agne vi paśya bṛhatā abhi rāyā iṣām naḥ netā bhavatāt anu dyūn 
SA_GV01_rvh1-10u-5300	RV_3,023.03a daśa kṣipaḥ pūrvyaṃ sīm ajījanan sujātam mātṛṣu priyam /	daśa kṣipaḥ pūrvyam sīm ajījanan su jātam mātṛṣu priyam 
SA_GV01_rvh1-10u-5301	RV_3,023.03c agniṃ stuhi daivavātaṃ devaśravo yo janānām asad vaśī //	agnim stuhi daiva vātam deva śravaḥ yaḥ janānām asat vaśī 
SA_GV01_rvh1-10u-5302	RV_3,023.04a ni tvā dadhe vara ā pṛthivyā iḷāyās pade sudinatve ahnām /	ni tvā dadhe vare ā pṛthivyāḥ iḷāyāḥ pade su dina tve ahnām 
SA_GV01_rvh1-10u-5303	RV_3,023.04c dṛṣadvatyām mānuṣa āpayāyāṃ sarasvatyāṃ revad agne didīhi //	dṛṣadvatyām mānuṣe āpayāyām sarasvatyām revat agne didīhi 
SA_GV01_rvh1-10u-5304	RV_3,023.05a iḷām agne purudaṃsaṃ saniṃ goḥ śaśvattamaṃ havamānāya sādha /	iḷām agne purudaṃsam sanim goḥ śaśvattamam havamānāya sādha 
SA_GV01_rvh1-10u-5305	RV_3,023.05c syān naḥ sūnus tanayo vijāvāgne sā te sumatir bhūtv asme //	syāt naḥ sūnuḥ tanayaḥ vijāvā agne sā te sumatiḥ bhūtu asme 
SA_GV01_rvh1-10u-5306	RV_3,024.01a agne sahasva pṛtanā abhimātīr apāsya /	agne sahasva pṛtanāḥ abhimātīḥ apāsya 
SA_GV01_rvh1-10u-5307	RV_3,024.01c duṣṭaras tarann arātīr varco dhā yajñavāhase //	duṣṭaraḥ taran arātīḥ varcaḥ dhāḥ yajña vāhase 
SA_GV01_rvh1-10u-5308	RV_3,024.02a agna iḷā sam idhyase vītihotro amartyaḥ /	agne iḷā sam idhyase vītihotraḥ amartyaḥ 
SA_GV01_rvh1-10u-5309	RV_3,024.02c juṣasva sū no adhvaram //	juṣasva su u naḥ adhvaram 
SA_GV01_rvh1-10u-5310	RV_3,024.03a agne dyumnena jāgṛve sahasaḥ sūnav āhuta /	agne dyumnena jāgṛve sahasaḥ sūno āhuta 
SA_GV01_rvh1-10u-5311	RV_3,024.03c edam barhiḥ sado mama //	ā idam barhiḥ sadaḥ mama 
SA_GV01_rvh1-10u-5312	RV_3,024.04a agne viśvebhir agnibhir devebhir mahayā giraḥ /	agne viśvebhiḥ agnibhiḥ devebhiḥ mahaya giraḥ 
SA_GV01_rvh1-10u-5313	RV_3,024.04c yajñeṣu ya u cāyavaḥ //	yajñeṣu ye u cāyavaḥ 
SA_GV01_rvh1-10u-5314	RV_3,024.05a agne dā dāśuṣe rayiṃ vīravantam parīṇasam /	agne dāḥ dāśuṣe rayim vīravantam parīṇasam 
SA_GV01_rvh1-10u-5315	RV_3,024.05c śiśīhi naḥ sūnumataḥ //	śiśīhi naḥ sūnumataḥ 
SA_GV01_rvh1-10u-5316	RV_3,025.01a agne divaḥ sūnur asi pracetās tanā pṛthivyā uta viśvavedāḥ /	agne divaḥ sūnuḥ asi pracetāḥ tanā pṛthivyāḥ uta viśva vedāḥ 
SA_GV01_rvh1-10u-5317	RV_3,025.01c ṛdhag devāṃ iha yajā cikitvaḥ //	ṛdhak devān iha yaja ā cikitvaḥ 
SA_GV01_rvh1-10u-5318	RV_3,025.02a agniḥ sanoti vīryāṇi vidvān sanoti vājam amṛtāya bhūṣan /	agniḥ sanoti vīryāṇi vidvān sanoti vājam amṛtāya bhūṣan 
SA_GV01_rvh1-10u-5319	RV_3,025.02c sa no devāṃ eha vahā purukṣo //	sa naḥ devān ā iha vaha purukṣo 
SA_GV01_rvh1-10u-5320	RV_3,025.03a agnir dyāvāpṛthivī viśvajanye ā bhāti devī amṛte amūraḥ /	agniḥ dyāvāpṛthivī viśvajanye ā bhāti devī amṛte amūraḥ 
SA_GV01_rvh1-10u-5321	RV_3,025.03c kṣayan vājaiḥ puruścandro namobhiḥ //	kṣayan vājaiḥ puru ścandraḥ namobhiḥ 
SA_GV01_rvh1-10u-5322	RV_3,025.04a agna indraś ca dāśuṣo duroṇe sutāvato yajñam ihopa yātam /	agne indraḥ ca dāśuṣaḥ duroṇe sutāvataḥ yajñam iha upa yātam 
SA_GV01_rvh1-10u-5323	RV_3,025.04c amardhantā somapeyāya devā //	amardhantā soma peyāya devā 
SA_GV01_rvh1-10u-5324	RV_3,025.05a agne apāṃ sam idhyase duroṇe nityaḥ sūno sahaso jātavedaḥ /	agne apām sam idhyase duroṇe nityaḥ sūno sahasaḥ jātavedaḥ 
SA_GV01_rvh1-10u-5325	RV_3,025.05c sadhasthāni mahayamāna ūtī //	sadhasthāni mahayamānaḥ ūtī 
SA_GV01_rvh1-10u-5326	RV_3,026.01a vaiśvānaram manasāgniṃ nicāyyā haviṣmanto anuṣatyaṃ svarvidam /	vaiśvānaram manasā agnim nicāyyāḥ haviṣmantaḥ anuṣatyam svar vidam 
SA_GV01_rvh1-10u-5327	RV_3,026.01c sudānuṃ devaṃ rathiraṃ vasūyavo gīrbhī raṇvaṃ kuśikāso havāmahe //	sudānum devam rathiram vasūyavaḥ gīrbhiḥ raṇvam kuśikāsaḥ havāmahe 
SA_GV01_rvh1-10u-5328	RV_3,026.02a taṃ śubhram agnim avase havāmahe vaiśvānaram mātariśvānam ukthyam /	tam śubhram agnim avase havāmahe vaiśvānaram mātariśvānam ukthyam 
SA_GV01_rvh1-10u-5329	RV_3,026.02c bṛhaspatim manuṣo devatātaye vipraṃ śrotāram atithiṃ raghuṣyadam //	bṛhaspatim manuṣaḥ devatātaye vipram śrotāram atithim raghuṣyadam 
SA_GV01_rvh1-10u-5330	RV_3,026.03a aśvo na krandañ janibhiḥ sam idhyate vaiśvānaraḥ kuśikebhir yuge-yuge /	aśvaḥ na krandam janibhiḥ sam idhyate vaiśvānaraḥ kuśikebhiḥ yuge yuge 
SA_GV01_rvh1-10u-5331	RV_3,026.03c sa no agniḥ suvīryaṃ svaśvyaṃ dadhātu ratnam amṛteṣu jāgṛviḥ //	sa naḥ agniḥ su vīryam su aśvyam dadhātu ratnam amṛteṣu jāgṛviḥ 
SA_GV01_rvh1-10u-5332	RV_3,026.04a pra yantu vājās taviṣībhir agnayaḥ śubhe sammiślāḥ pṛṣatīr ayukṣata /	pra yantu vājāḥ taviṣībhiḥ agnayaḥ śubhe sammiślāḥ pṛṣatīḥ ayukṣata 
SA_GV01_rvh1-10u-5333	RV_3,026.04c bṛhadukṣo maruto viśvavedasaḥ pra vepayanti parvatāṃ adābhyāḥ //	bṛhat ukṣaḥ marutaḥ viśva vedasaḥ pra vepayanti parvatān adābhyāḥ 
SA_GV01_rvh1-10u-5334	RV_3,026.05a agniśriyo maruto viśvakṛṣṭaya ā tveṣam ugram ava īmahe vayam /	agni śriyaḥ marutaḥ viśvakṛṣṭayaḥ ā tveṣam ugram avaḥ īmahe vayam 
SA_GV01_rvh1-10u-5335	RV_3,026.05c te svānino rudriyā varṣanirṇijaḥ siṃhā na heṣakratavaḥ sudānavaḥ //	te svāninaḥ rudriyāḥ varṣa nirṇijaḥ siṃhāḥ na heṣa kratavaḥ sudānavaḥ 
SA_GV01_rvh1-10u-5336	RV_3,026.06a vrātaṃ-vrātaṃ gaṇaṃ-gaṇaṃ suśastibhir agner bhāmam marutām oja īmahe /	vrātam vrātam gaṇaṃgaṇam su śastibhiḥ agneḥ bhāmam marutām ojaḥ īmahe 
SA_GV01_rvh1-10u-5337	RV_3,026.06c pṛṣadaśvāso anavabhrarādhaso gantāro yajñaṃ vidatheṣu dhīrāḥ //	pṛṣat aśvāsaḥ anavabhra rādhasaḥ gantāraḥ yajñam vidatheṣu dhīrāḥ 
SA_GV01_rvh1-10u-5338	RV_3,026.07a agnir asmi janmanā jātavedā ghṛtam me cakṣur amṛtam ma āsan /	agniḥ asmi janmanā jātavedāḥ ghṛtam me cakṣuḥ amṛtam me āsan 
SA_GV01_rvh1-10u-5339	RV_3,026.07c arkas tridhātū rajaso vimāno 'jasro gharmo havir asmi nāma //	arkaḥ tri dhātuḥ rajasaḥ vimānaḥ jasraḥ gharmaḥ haviḥ asmi nāma 
SA_GV01_rvh1-10u-5340	RV_3,026.08a tribhiḥ pavitrair apupod dhy arkaṃ hṛdā matiṃ jyotir anu prajānan /	tribhiḥ pavitraiḥ apupot hi arkam hṛdā matim jyotiḥ anu prajānan 
SA_GV01_rvh1-10u-5341	RV_3,026.08c varṣiṣṭhaṃ ratnam akṛta svadhābhir ād id dyāvāpṛthivī pary apaśyat //	varṣiṣṭham ratnam akṛta svadhābhiḥ āt id dyāvāpṛthivī pari apaśyat 
SA_GV01_rvh1-10u-5342	RV_3,026.09a śatadhāram utsam akṣīyamāṇaṃ vipaścitam pitaraṃ vaktvānām /	śata dhāram utsam a kṣīyamāṇam vipaścitam pitaram vaktvānām 
SA_GV01_rvh1-10u-5343	RV_3,026.09c meḷim madantam pitror upasthe taṃ rodasī pipṛtaṃ satyavācam //	meḷim madantam pitroḥ upasthe tam rodasī pipṛtam satya vācam 
SA_GV01_rvh1-10u-5344	RV_3,027.01a pra vo vājā abhidyavo haviṣmanto ghṛtācyā /	pra vaḥ vājāḥ abhidyavaḥ haviṣmantaḥ ghṛtācyā 
SA_GV01_rvh1-10u-5345	RV_3,027.01c devāñ jigāti sumnayuḥ //	devām jigāti sumnayuḥ 
SA_GV01_rvh1-10u-5346	RV_3,027.02a īḷe agniṃ vipaścitaṃ girā yajñasya sādhanam /	īḍe agnim vipaścitam girā yajñasya sādhanam 
SA_GV01_rvh1-10u-5347	RV_3,027.02c śruṣṭīvānaṃ dhitāvānam //	śruṣṭīvānam dhitāvānam 
SA_GV01_rvh1-10u-5348	RV_3,027.03a agne śakema te vayaṃ yamaṃ devasya vājinaḥ /	agne śakema te vayam yamam devasya vājinaḥ 
SA_GV01_rvh1-10u-5349	RV_3,027.03c ati dveṣāṃsi tarema //	ati dveṣāṃsi tarema 
SA_GV01_rvh1-10u-5350	RV_3,027.04a samidhyamāno adhvare 'gniḥ pāvaka īḍyaḥ /	samidhyamānaḥ adhvare gniḥ pāvakaḥ īḍyaḥ 
SA_GV01_rvh1-10u-5351	RV_3,027.04c śociṣkeśas tam īmahe //	śociṣkeśaḥ tam īmahe 
SA_GV01_rvh1-10u-5352	RV_3,027.05a pṛthupājā amartyo ghṛtanirṇik svāhutaḥ /	pṛthu pājāḥ amartyaḥ ghṛta nirṇij su āhutaḥ 
SA_GV01_rvh1-10u-5353	RV_3,027.05c agnir yajñasya havyavāṭ //	agniḥ yajñasya havyavāṭ 
SA_GV01_rvh1-10u-5354	RV_3,027.06a taṃ sabādho yatasruca itthā dhiyā yajñavantaḥ /	tam sabādhaḥ yata srucaḥ itthā dhiyā yajñavantaḥ 
SA_GV01_rvh1-10u-5355	RV_3,027.06c ā cakrur agnim ūtaye //	ā cakruḥ agnim ūtaye 
SA_GV01_rvh1-10u-5356	RV_3,027.07a hotā devo amartyaḥ purastād eti māyayā /	hotā devaḥ amartyaḥ purastāt eti māyayā 
SA_GV01_rvh1-10u-5357	RV_3,027.07c vidathāni pracodayan //	vidathāni pracodayan 
SA_GV01_rvh1-10u-5358	RV_3,027.08a vājī vājeṣu dhīyate 'dhvareṣu pra ṇīyate /	vājī vājeṣu dhīyate dhvareṣu pra nīyate 
SA_GV01_rvh1-10u-5359	RV_3,027.08c vipro yajñasya sādhanaḥ //	vipraḥ yajñasya sādhanaḥ 
SA_GV01_rvh1-10u-5360	RV_3,027.09a dhiyā cakre vareṇyo bhūtānāṃ garbham ā dadhe /	dhiyā cakre vareṇyaḥ bhūtānām garbham ā dadhe 
SA_GV01_rvh1-10u-5361	RV_3,027.09c dakṣasya pitaraṃ tanā //	dakṣasya pitaram tanā 
SA_GV01_rvh1-10u-5362	RV_3,027.10a ni tvā dadhe vareṇyaṃ dakṣasyeḷā sahaskṛta /	ni tvā dadhe vareṇyam dakṣasya iḷā sahaskṛta 
SA_GV01_rvh1-10u-5363	RV_3,027.10c agne sudītim uśijam //	agne su dītim uśijam 
SA_GV01_rvh1-10u-5364	RV_3,027.11a agniṃ yanturam apturam ṛtasya yoge vanuṣaḥ /	agnim yanturam ap turam ṛtasya yoge 
SA_GV01_rvh1-10u-5365	RV_3,027.11c viprā vājaiḥ sam indhate //	viprāḥ vājaiḥ sam indhate 
SA_GV01_rvh1-10u-5366	RV_3,027.12a ūrjo napātam adhvare dīdivāṃsam upa dyavi /	ūrjaḥ napātam adhvare dīdivāṃsam upa dyavi 
SA_GV01_rvh1-10u-5367	RV_3,027.12c agnim īḷe kavikratum //	agnim īḍe kavi kratum 
SA_GV01_rvh1-10u-5368	RV_3,027.13a īḷenyo namasyas tiras tamāṃsi darśataḥ /	īḍenyaḥ namasyaḥ tiras tamāṃsi darśataḥ 
SA_GV01_rvh1-10u-5369	RV_3,027.13c sam agnir idhyate vṛṣā //	sam agniḥ idhyate vṛṣā 
SA_GV01_rvh1-10u-5370	RV_3,027.14a vṛṣo agniḥ sam idhyate 'śvo na devavāhanaḥ /	vṛṣaḥ agniḥ sam idhyate śvas na deva vāhanaḥ 
SA_GV01_rvh1-10u-5371	RV_3,027.14c taṃ haviṣmanta īḷate //	tam haviṣmantaḥ īḍate 
SA_GV01_rvh1-10u-5372	RV_3,027.15a vṛṣaṇaṃ tvā vayaṃ vṛṣan vṛṣaṇaḥ sam idhīmahi /	vṛṣaṇam tvā vayam vṛṣan vṛṣaṇaḥ sam idhīmahi 
SA_GV01_rvh1-10u-5373	RV_3,027.15c agne dīdyatam bṛhat //	agne dīdyatam bṛhat 
SA_GV01_rvh1-10u-5374	RV_3,028.01a agne juṣasva no haviḥ puroḷāśaṃ jātavedaḥ /	agne juṣasva naḥ haviḥ puroḷāśam jātavedaḥ 
SA_GV01_rvh1-10u-5375	RV_3,028.01c prātaḥsāve dhiyāvaso //	prātaḥsāve dhiyāvaso 
SA_GV01_rvh1-10u-5376	RV_3,028.02a puroḷā agne pacatas tubhyaṃ vā ghā pariṣkṛtaḥ /	puroḷās agne pacataḥ tubhyam vā gha pariṣkṛtaḥ 
SA_GV01_rvh1-10u-5377	RV_3,028.02c taṃ juṣasva yaviṣṭhya //	tam juṣasva yaviṣṭhya 
SA_GV01_rvh1-10u-5378	RV_3,028.03a agne vīhi puroḷāśam āhutaṃ tiroahnyam /	agne vīhi puroḍāśam āhutam tiroahnyam 
SA_GV01_rvh1-10u-5379	RV_3,028.03c sahasaḥ sūnur asy adhvare hitaḥ //	sahasaḥ sūnuḥ asi adhvare hitaḥ 
SA_GV01_rvh1-10u-5380	RV_3,028.04a mādhyandine savane jātavedaḥ puroḷāśam iha kave juṣasva /	mādhyandine savane jātavedaḥ puroḷāśam iha kave juṣasva 
SA_GV01_rvh1-10u-5381	RV_3,028.04c agne yahvasya tava bhāgadheyaṃ na pra minanti vidatheṣu dhīrāḥ //	agne yahvasya tava bhāgadheyam na pra minanti vidatheṣu dhīrāḥ 
SA_GV01_rvh1-10u-5382	RV_3,028.05a agne tṛtīye savane hi kāniṣaḥ puroḷāśaṃ sahasaḥ sūnav āhutam /	agne tṛtīye savane hi kāniṣaḥ puroḷāśam sahasaḥ sūno āhutam 
SA_GV01_rvh1-10u-5383	RV_3,028.05c athā deveṣv adhvaraṃ vipanyayā dhā ratnavantam amṛteṣu jāgṛvim //	athā deveṣu adhvaram vipanyayā dhāḥ ratnavantam amṛteṣu jāgṛvim 
SA_GV01_rvh1-10u-5384	RV_3,028.06a agne vṛdhāna āhutim puroḷāśaṃ jātavedaḥ /	agne vṛdhānaḥ āhutim puroḍāśam jātavedaḥ 
SA_GV01_rvh1-10u-5385	RV_3,028.06c juṣasva tiroahnyam //	juṣasva tiroahnyam 
SA_GV01_rvh1-10u-5386	RV_3,029.01a astīdam adhimanthanam asti prajananaṃ kṛtam /	asti idam adhimanthanam asti prajananam kṛtam 
SA_GV01_rvh1-10u-5387	RV_3,029.01c etāṃ viśpatnīm ā bharāgnim manthāma pūrvathā //	etām viś patnīm ā bhara agnim manthāma pūrvathā 
SA_GV01_rvh1-10u-5388	RV_3,029.02a araṇyor nihito jātavedā garbha iva sudhito garbhiṇīṣu /	araṇyoḥ nihitaḥ jātavedāḥ garbhaḥ iva sudhitaḥ garbhiṇīṣu 
SA_GV01_rvh1-10u-5389	RV_3,029.02c dive-diva īḍyo jāgṛvadbhir haviṣmadbhir manuṣyebhir agniḥ //	dive dive īḍyaḥ jāgṛvadbhiḥ haviṣmadbhiḥ manuṣyebhiḥ agniḥ 
SA_GV01_rvh1-10u-5390	RV_3,029.03a uttānāyām ava bharā cikitvān sadyaḥ pravītā vṛṣaṇaṃ jajāna /	uttānāyām ava bhara cikitvān sadyas pravītā vṛṣaṇam jajāna 
SA_GV01_rvh1-10u-5391	RV_3,029.03c aruṣastūpo ruśad asya pāja iḷāyās putro vayune 'janiṣṭa //	aruṣa stūpaḥ ruśat asya pājaḥ iḷāyāḥ putraḥ vayune janiṣṭa 
SA_GV01_rvh1-10u-5392	RV_3,029.04a iḷāyās tvā pade vayaṃ nābhā pṛthivyā adhi /	iḷāyāḥ tvā pade vayam nābhā pṛthivyāḥ adhi 
SA_GV01_rvh1-10u-5393	RV_3,029.04c jātavedo ni dhīmahy agne havyāya voḷhave //	jātavedaḥ ni dhīmahi agne havyāya voḷhave 
SA_GV01_rvh1-10u-5394	RV_3,029.05a manthatā naraḥ kavim advayantam pracetasam amṛtaṃ supratīkam /	manthata naraḥ kavim advayantam pracetasam amṛtam su pratīkam 
SA_GV01_rvh1-10u-5395	RV_3,029.05c yajñasya ketum prathamam purastād agniṃ naro janayatā suśevam //	yajñasya ketum prathamam purastāt agnim naraḥ janayata su śevam 
SA_GV01_rvh1-10u-5396	RV_3,029.06a yadī manthanti bāhubhir vi rocate 'śvo na vājy aruṣo vaneṣv ā /	yadī manthanti bāhubhiḥ vi rocate śvas na vājī aruṣaḥ vaneṣu ā 
SA_GV01_rvh1-10u-5397	RV_3,029.06c citro na yāmann aśvinor anivṛtaḥ pari vṛṇakty aśmanas tṛṇā dahan //	citraḥ na yāman aśvinoḥ anivṛtaḥ pari vṛṇakti aśmanaḥ tṛṇā dahan 
SA_GV01_rvh1-10u-5398	RV_3,029.07a jāto agnī rocate cekitāno vājī vipraḥ kaviśastaḥ sudānuḥ /	jātaḥ agniḥ rocate cekitānaḥ vājī vipraḥ kavi śastaḥ sudānuḥ 
SA_GV01_rvh1-10u-5399	RV_3,029.07c yaṃ devāsa īḍyaṃ viśvavidaṃ havyavāham adadhur adhvareṣu //	yam devāsaḥ īḍyam viśva vidam havyavāham adadhuḥ adhvareṣu 
SA_GV01_rvh1-10u-5400	RV_3,029.08a sīda hotaḥ sva u loke cikitvān sādayā yajñaṃ sukṛtasya yonau /	sīda hotar sve u loke cikitvān sādaya yajñam sukṛtasya yonau 
SA_GV01_rvh1-10u-5401	RV_3,029.08c devāvīr devān haviṣā yajāsy agne bṛhad yajamāne vayo dhāḥ //	devāvīḥ devān haviṣā yajāsi agne bṛhat yajamāne vayaḥ dhāḥ 
SA_GV01_rvh1-10u-5402	RV_3,029.09a kṛṇota dhūmaṃ vṛṣaṇaṃ sakhāyo 'sredhanta itana vājam accha /	kṛṇota dhūmam vṛṣaṇam sakhāyo sredhantaḥ itana vājam accha 
SA_GV01_rvh1-10u-5403	RV_3,029.09c ayam agniḥ pṛtanāṣāṭ suvīro yena devāso asahanta dasyūn //	ayam agniḥ pṛtanāṣāh su vīraḥ yena devāsaḥ asahanta dasyūn 
SA_GV01_rvh1-10u-5404	RV_3,029.10a ayaṃ te yonir ṛtviyo yato jāto arocathāḥ /	ayam te yoniḥ ṛtviyaḥ yatas jātaḥ arocathāḥ 
SA_GV01_rvh1-10u-5405	RV_3,029.10c taṃ jānann agna ā sīdāthā no vardhayā giraḥ //	tam jānan agne ā sīda atha ā naḥ vardhaya giraḥ 
SA_GV01_rvh1-10u-5406	RV_3,029.11a tanūnapād ucyate garbha āsuro narāśaṃso bhavati yad vijāyate /	tanūnapāt ucyate garbhaḥ āsuraḥ narāśaṃsaḥ bhavati yat vijāyate 
SA_GV01_rvh1-10u-5407	RV_3,029.11c mātariśvā yad amimīta mātari vātasya sargo abhavat sarīmaṇi //	mātariśvā yat amimīta mātari vātasya sargaḥ abhavat sarīmaṇi 
SA_GV01_rvh1-10u-5408	RV_3,029.12a sunirmathā nirmathitaḥ sunidhā nihitaḥ kaviḥ /	sunirmathā nirmathitaḥ sunidhā nihitaḥ kaviḥ 
SA_GV01_rvh1-10u-5409	RV_3,029.12c agne svadhvarā kṛṇu devān devayate yaja //	agne su adhvarā kṛṇu devān devayate yaja 
SA_GV01_rvh1-10u-5410	RV_3,029.13a ajījanann amṛtam martyāso 'sremāṇaṃ taraṇiṃ vīḷujambham /	ajījanan amṛtam martyāsaḥ sremāṇam taraṇim vīḍu jambham 
SA_GV01_rvh1-10u-5411	RV_3,029.13c daśa svasāro agruvaḥ samīcīḥ pumāṃsaṃ jātam abhi saṃ rabhante //	daśa svasāraḥ agruvaḥ samīcīḥ pumāṃsam jātam abhi sam rabhante 
SA_GV01_rvh1-10u-5412	RV_3,029.14a pra saptahotā sanakād arocata mātur upasthe yad aśocad ūdhani /	pra saptahotā sanakāt arocata mātuḥ upasthe yat aśocat ūdhani 
SA_GV01_rvh1-10u-5413	RV_3,029.14c na ni miṣati suraṇo dive-dive yad asurasya jaṭharād ajāyata //	na ni miṣati suraṇaḥ dive dive yat asurasya jaṭharāt ajāyata 
SA_GV01_rvh1-10u-5414	RV_3,029.15a amitrāyudho marutām iva prayāḥ prathamajā brahmaṇo viśvam id viduḥ /	amitrāyudhaḥ marutām iva prayāḥ prathama jāḥ brahmaṇaḥ viśvam id viduḥ 
SA_GV01_rvh1-10u-5415	RV_3,029.15c dyumnavad brahma kuśikāsa erira eka-eko dame agniṃ sam īdhire //	dyumnavat brahma kuśikāsaḥ erire ekaikaḥ dame agnim sam īdhire 
SA_GV01_rvh1-10u-5416	RV_3,029.16a yad adya tvā prayati yajñe asmin hotaś cikitvo 'vṛṇīmahīha /	yat adya tvā prayati yajñe asmin hotar cikitvaḥ vṛṇīmahi iha 
SA_GV01_rvh1-10u-5417	RV_3,029.16c dhruvam ayā dhruvam utāśamiṣṭhāḥ prajānan vidvāṃ upa yāhi somam //	dhruvam ayāḥ dhruvam uta aśamiṣṭhāḥ prajānan vidvān upa yāhi somam 
SA_GV01_rvh1-10u-5418	RV_3,030.01a icchanti tvā somyāsaḥ sakhāyaḥ sunvanti somaṃ dadhati prayāṃsi /	icchanti tvā somyāsaḥ sakhāyaḥ sunvanti somam dadhati prayāṃsi 
SA_GV01_rvh1-10u-5419	RV_3,030.01c titikṣante abhiśastiṃ janānām indra tvad ā kaś cana hi praketaḥ //	titikṣante abhiśastim janānām indra tvat ā kaḥ cana hi praketaḥ 
SA_GV01_rvh1-10u-5420	RV_3,030.02a na te dūre paramā cid rajāṃsy ā tu pra yāhi harivo haribhyām /	na te dūre paramā cit rajāṃsi ā tu pra yāhi harivas haribhyām 
SA_GV01_rvh1-10u-5421	RV_3,030.02c sthirāya vṛṣṇe savanā kṛtemā yuktā grāvāṇaḥ samidhāne agnau //	sthirāya vṛṣṇe savanā kṛtā imā yuktāḥ grāvāṇaḥ samidhāne agnau 
SA_GV01_rvh1-10u-5422	RV_3,030.03a indraḥ suśipro maghavā tarutro mahāvrātas tuvikūrmir ṛghāvān /	indraḥ su śipraḥ maghavā tarutraḥ mahā vrātaḥ tuvikūrmiḥ ṛghāvān 
SA_GV01_rvh1-10u-5423	RV_3,030.03c yad ugro dhā bādhito martyeṣu kva tyā te vṛṣabha vīryāṇi //	yat ugraḥ dhāḥ bādhitaḥ martyeṣu kva tyā te vṛṣabha vīryāṇi 
SA_GV01_rvh1-10u-5424	RV_3,030.04a tvaṃ hi ṣmā cyāvayann acyutāny eko vṛtrā carasi jighnamānaḥ /	tvam hi sma ā cyāvayan acyutāni ekaḥ vṛtrā carasi jighnamānaḥ 
SA_GV01_rvh1-10u-5425	RV_3,030.04c tava dyāvāpṛthivī parvatāso 'nu vratāya nimiteva tasthuḥ //	tava dyāvāpṛthivī parvatāsaḥ nu vratāya nimitā iva tasthuḥ 
SA_GV01_rvh1-10u-5426	RV_3,030.05a utābhaye puruhūta śravobhir eko dṛḷham avado vṛtrahā san /	uta abhaye puruhūta śravobhiḥ ekaḥ dṛḍham avadaḥ vṛtrahā san 
SA_GV01_rvh1-10u-5427	RV_3,030.05c ime cid indra rodasī apāre yat saṃgṛbhṇā maghavan kāśir it te //	ime cit indra rodasī apāre yat saṃgṛbhṇāḥ maghavan kāśiḥ id te 
SA_GV01_rvh1-10u-5428	RV_3,030.06a pra sū ta indra pravatā haribhyām pra te vajraḥ pramṛṇann etu śatrūn /	pra su u te indra pravatā haribhyām pra te vajraḥ pramṛṇan etu śatrūn 
SA_GV01_rvh1-10u-5429	RV_3,030.06c jahi pratīco anūcaḥ parāco viśvaṃ satyaṃ kṛṇuhi viṣṭam astu //	jahi pratīcaḥ anūcaḥ parācaḥ viśvam satyam kṛṇuhi viṣṭam astu 
SA_GV01_rvh1-10u-5430	RV_3,030.07a yasmai dhāyur adadhā martyāyābhaktaṃ cid bhajate gehyaṃ saḥ /	yasmai dhāyuḥ adadhāḥ martyāya a bhaktam cit bhajate gehyam saḥ 
SA_GV01_rvh1-10u-5431	RV_3,030.07c bhadrā ta indra sumatir ghṛtācī sahasradānā puruhūta rātiḥ //	bhadrā te indra sumatiḥ ghṛtācī sahasra dānā puruhūta rātiḥ 
SA_GV01_rvh1-10u-5432	RV_3,030.08a sahadānum puruhūta kṣiyantam ahastam indra sam piṇak kuṇārum /	saha dānum puruhūta kṣiyantam ahastam indra sam piṇak kuṇārum 
SA_GV01_rvh1-10u-5433	RV_3,030.08c abhi vṛtraṃ vardhamānam piyārum apādam indra tavasā jaghantha //	abhi vṛtram vardhamānam piyārum a pādam indra tavasā jaghantha 
SA_GV01_rvh1-10u-5434	RV_3,030.09a ni sāmanām iṣirām indra bhūmim mahīm apārāṃ sadane sasattha /	ni sāmanām iṣirām indra bhūmim mahīm apārām sadane sasattha 
SA_GV01_rvh1-10u-5435	RV_3,030.09c astabhnād dyāṃ vṛṣabho antarikṣam arṣantv āpas tvayeha prasūtāḥ //	astabhnāt dyām vṛṣabhaḥ antarikṣam arṣantu āpaḥ tvayā iha prasūtāḥ 
SA_GV01_rvh1-10u-5436	RV_3,030.10a alātṛṇo vala indra vrajo goḥ purā hantor bhayamāno vy āra /	alātṛṇaḥ valaḥ indra vrajaḥ goḥ purā hantoḥ bhayamānaḥ vi āra 
SA_GV01_rvh1-10u-5437	RV_3,030.10c sugān patho akṛṇon niraje gāḥ prāvan vāṇīḥ puruhūtaṃ dhamantīḥ //	su gān pathaḥ akṛṇot niraje gāḥ prāvan vāṇīḥ puruhūtam dhamantīḥ 
SA_GV01_rvh1-10u-5438	RV_3,030.11a eko dve vasumatī samīcī indra ā paprau pṛthivīm uta dyām /	ekaḥ dve vasumatī samīcī indraḥ ā paprau pṛthivīm uta dyām 
SA_GV01_rvh1-10u-5439	RV_3,030.11c utāntarikṣād abhi naḥ samīka iṣo rathīḥ sayujaḥ śūra vājān //	uta antarikṣāt abhi naḥ samīke iṣaḥ rathīḥ sayujaḥ śūra vājān 
SA_GV01_rvh1-10u-5440	RV_3,030.12a diśaḥ sūryo na mināti pradiṣṭā dive-dive haryaśvaprasūtāḥ /	diśaḥ sūryaḥ na mināti pradiṣṭāḥ dive dive haryaśva prasūtāḥ 
SA_GV01_rvh1-10u-5441	RV_3,030.12c saṃ yad ānaḷ adhvana ād id aśvair vimocanaṃ kṛṇute tat tv asya //	sam yat ānaṭ adhvanaḥ āt id aśvaiḥ vimocanam kṛṇute tat tu asya 
SA_GV01_rvh1-10u-5442	RV_3,030.13a didṛkṣanta uṣaso yāmann aktor vivasvatyā mahi citram anīkam /	didṛkṣantaḥ uṣasaḥ yāman aktoḥ vivasvatyāḥ mahi citram anīkam 
SA_GV01_rvh1-10u-5443	RV_3,030.13c viśve jānanti mahinā yad āgād indrasya karma sukṛtā purūṇi //	viśve jānanti mahinā yat āgāt indrasya karma su kṛtā purūṇi 
SA_GV01_rvh1-10u-5444	RV_3,030.14a mahi jyotir nihitaṃ vakṣaṇāsv āmā pakvaṃ carati bibhratī gauḥ /	mahi jyotiḥ nihitam vakṣaṇāsu āmā pakvam carati bibhratī gauḥ 
SA_GV01_rvh1-10u-5445	RV_3,030.14c viśvaṃ svādma sambhṛtam usriyāyāṃ yat sīm indro adadhād bhojanāya //	viśvam svādma sambhṛtam usriyāyām yat sīm indraḥ adadhāt bhojanāya 
SA_GV01_rvh1-10u-5446	RV_3,030.15a indra dṛhya yāmakośā abhūvan yajñāya śikṣa gṛṇate sakhibhyaḥ /	indra dṛhya yāma kośāḥ abhūvan yajñāya śikṣa gṛṇate sakhibhyaḥ 
SA_GV01_rvh1-10u-5447	RV_3,030.15c durmāyavo durevā martyāso niṣaṅgiṇo ripavo hantvāsaḥ //	durmāyavaḥ durevāḥ martyāsaḥ niṣaṅgiṇaḥ ripavaḥ hantvāsaḥ 
SA_GV01_rvh1-10u-5448	RV_3,030.16a saṃ ghoṣaḥ śṛṇve 'vamair amitrair jahī ny eṣv aśaniṃ tapiṣṭhām /	sam ghoṣaḥ śṛṇve vamaiḥ amitraiḥ jahi ni eṣu aśanim tapiṣṭhām 
SA_GV01_rvh1-10u-5449	RV_3,030.16c vṛścem adhastād vi rujā sahasva jahi rakṣo maghavan randhayasva //	vṛśca īm adhastāt vi ruja sahasva jahi rakṣaḥ maghavan randhayasva 
SA_GV01_rvh1-10u-5450	RV_3,030.17a ud vṛha rakṣaḥ sahamūlam indra vṛścā madhyam praty agraṃ śṛṇīhi /	ud vṛha rakṣaḥ saha mūlam indra vṛśca madhyam prati agram śṛṇīhi 
SA_GV01_rvh1-10u-5451	RV_3,030.17c ā kīvataḥ salalūkaṃ cakartha brahmadviṣe tapuṣiṃ hetim asya //	ā kīvataḥ salalūkam cakartha brahma dviṣe tapuṣim hetim asya 
SA_GV01_rvh1-10u-5452	RV_3,030.18a svastaye vājibhiś ca praṇetaḥ saṃ yan mahīr iṣa āsatsi pūrvīḥ /	svastaye vājibhiḥ ca praṇetar sam yat mahīḥ iṣaḥ āsatsi pūrvīḥ 
SA_GV01_rvh1-10u-5453	RV_3,030.18c rāyo vantāro bṛhataḥ syāmāsme astu bhaga indra prajāvān //	rāyaḥ vantāraḥ bṛhataḥ syāma asme astu bhagaḥ indra prajāvān 
SA_GV01_rvh1-10u-5454	RV_3,030.19a ā no bhara bhagam indra dyumantaṃ ni te deṣṇasya dhīmahi prareke /	ā naḥ bhara bhagam indra dyumantam ni te deṣṇasya dhīmahi prareke 
SA_GV01_rvh1-10u-5455	RV_3,030.19c ūrva iva paprathe kāmo asme tam ā pṛṇa vasupate vasūnām //	ūrvaḥ iva paprathe kāmaḥ asme tam ā pṛṇa vasu pate vasūnām 
SA_GV01_rvh1-10u-5456	RV_3,030.20a imaṃ kāmam mandayā gobhir aśvaiś candravatā rādhasā paprathaś ca /	imam kāmam mandayā gobhiḥ aśvaiḥ candravatā rādhasā paprathaḥ ca 
SA_GV01_rvh1-10u-5457	RV_3,030.20c svaryavo matibhis tubhyaṃ viprā indrāya vāhaḥ kuśikāso akran //	svaryavaḥ matibhiḥ tubhyam viprāḥ indrāya vāhaḥ kuśikāsaḥ akran 
SA_GV01_rvh1-10u-5458	RV_3,030.21a ā no gotrā dardṛhi gopate gāḥ sam asmabhyaṃ sanayo yantu vājāḥ /	ā naḥ gotrā dardṛhi gopate gāḥ sam asmabhyam sanayaḥ yantu vājāḥ 
SA_GV01_rvh1-10u-5459	RV_3,030.21c divakṣā asi vṛṣabha satyaśuṣmo 'smabhyaṃ su maghavan bodhi godāḥ //	divakṣāḥ asi vṛṣabha satya śuṣma u smabhyam su maghavan bodhi go dāḥ 
SA_GV01_rvh1-10u-5460	RV_3,030.22a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5461	RV_3,030.22c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5462	RV_3,031.01a śāsad vahnir duhitur naptyaṃ gād vidvāṃ ṛtasya dīdhitiṃ saparyan /	śāsat vahniḥ duhituḥ naptyam gāt vidvān ṛtasya dīdhitim saparyan 
SA_GV01_rvh1-10u-5463	RV_3,031.01c pitā yatra duhituḥ sekam ṛñjan saṃ śagmyena manasā dadhanve //	pitā yatra duhituḥ sekam ṛñjan sam śagmyena manasā dadhanve 
SA_GV01_rvh1-10u-5464	RV_3,031.02a na jāmaye tānvo riktham āraik cakāra garbhaṃ sanitur nidhānam /	na jāmaye tānvaḥ riktham āraik cakāra garbham sanituḥ nidhānam 
SA_GV01_rvh1-10u-5465	RV_3,031.02c yadī mātaro janayanta vahnim anyaḥ kartā sukṛtor anya ṛndhan //	yadī mātaraḥ janayanta vahnim anyaḥ kartā su kṛtoḥ anyaḥ ṛndhan 
SA_GV01_rvh1-10u-5466	RV_3,031.03a agnir jajñe juhvā rejamāno mahas putrāṃ aruṣasya prayakṣe /	agniḥ jajñe juhvā rejamānaḥ mahaḥ putrān aruṣasya prayakṣe 
SA_GV01_rvh1-10u-5467	RV_3,031.03c mahān garbho mahy ā jātam eṣām mahī pravṛd dharyaśvasya yajñaiḥ //	mahān garbhaḥ mahi ā jātam eṣām mahī pravṛdh haryaśvasya yajñaiḥ 
SA_GV01_rvh1-10u-5468	RV_3,031.04a abhi jaitrīr asacanta spṛdhānam mahi jyotis tamaso nir ajānan /	abhi jaitrīḥ asacanta spṛdhānam mahi jyotiḥ tamasaḥ niḥ ajānan 
SA_GV01_rvh1-10u-5469	RV_3,031.04c taṃ jānatīḥ praty ud āyann uṣāsaḥ patir gavām abhavad eka indraḥ //	tam jānatīḥ prati ud āyan uṣāsaḥ patiḥ gavām abhavat ekaḥ indraḥ 
SA_GV01_rvh1-10u-5470	RV_3,031.05a vīḷau satīr abhi dhīrā atṛndan prācāhinvan manasā sapta viprāḥ /	vīḍau satīḥ abhi dhīrāḥ atṛndan prācā ahinvan manasā sapta viprāḥ 
SA_GV01_rvh1-10u-5471	RV_3,031.05c viśvām avindan pathyām ṛtasya prajānann it tā namasā viveśa //	viśvām avindan pathyām ṛtasya prajānan id tāḥ namasā viveśa 
SA_GV01_rvh1-10u-5472	RV_3,031.06a vidad yadī saramā rugṇam adrer mahi pāthaḥ pūrvyaṃ sadhryak kaḥ /	vidat yadī saramā rugṇam adreḥ mahi pāthaḥ pūrvyam sadhryak kaḥ 
SA_GV01_rvh1-10u-5473	RV_3,031.06c agraṃ nayat supady akṣarāṇām acchā ravam prathamā jānatī gāt //	agram nayat su padī akṣarāṇām acchā ravam prathamā jānatī gāt 
SA_GV01_rvh1-10u-5474	RV_3,031.07a agacchad u vipratamaḥ sakhīyann asūdayat sukṛte garbham adriḥ /	agacchat u vipratamaḥ sakhīyan asūdayat su kṛte garbham adriḥ 
SA_GV01_rvh1-10u-5475	RV_3,031.07c sasāna maryo yuvabhir makhasyann athābhavad aṅgirāḥ sadyo arcan //	sasāna maryaḥ yuvabhiḥ makhasyan athā abhavat aṅgirāḥ sadyas arcan 
SA_GV01_rvh1-10u-5476	RV_3,031.08a sataḥ-sataḥ pratimānam purobhūr viśvā veda janimā hanti śuṣṇam /	sataḥ sataḥ pratimānam purobhūḥ viśvā veda janimā hanti śuṣṇam 
SA_GV01_rvh1-10u-5477	RV_3,031.08c pra ṇo divaḥ padavīr gavyur arcan sakhā sakhīṃr amuñcan nir avadyāt //	pra naḥ divaḥ padavīḥ gavyuḥ arcan sakhā sakhīṃr amuñcat niḥ avadyāt 
SA_GV01_rvh1-10u-5478	RV_3,031.09a ni gavyatā manasā sedur arkaiḥ kṛṇvānāso amṛtatvāya gātum /	ni gavyatā manasā seduḥ arkaiḥ kṛṇvānāsaḥ amṛta tvāya gātum 
SA_GV01_rvh1-10u-5479	RV_3,031.09c idaṃ cin nu sadanam bhūry eṣāṃ yena māsāṃ asiṣāsann ṛtena //	idam cit nu sadanam bhūri eṣām yena mā asām asiṣāsan ṛtena 
SA_GV01_rvh1-10u-5480	RV_3,031.10a sampaśyamānā amadann abhi svam payaḥ pratnasya retaso dughānāḥ /	sampaśyamānāḥ amadan abhi svam payaḥ pratnasya retasaḥ dughānāḥ 
SA_GV01_rvh1-10u-5481	RV_3,031.10c vi rodasī atapad ghoṣa eṣāṃ jāte niṣṭhām adadhur goṣu vīrān //	vi rodasī atapat ghoṣaḥ eṣām jāte niṣṭhām adadhuḥ goṣu vīrān 
SA_GV01_rvh1-10u-5482	RV_3,031.11a sa jātebhir vṛtrahā sed u havyair ud usriyā asṛjad indro arkaiḥ /	sa jātebhiḥ vṛtrahā sa id u havyaiḥ ud usriyāḥ asṛjat indraḥ arkaiḥ 
SA_GV01_rvh1-10u-5483	RV_3,031.11c urūcy asmai ghṛtavad bharantī madhu svādma duduhe jenyā gauḥ //	urūcī asmai ghṛtavat bharantī madhu svādma duduhe jenyā gauḥ 
SA_GV01_rvh1-10u-5484	RV_3,031.12a pitre cic cakruḥ sadanaṃ sam asmai mahi tviṣīmat sukṛto vi hi khyan /	pitre cit cakruḥ sadanam sam asmai mahi tviṣīmat su kṛtaḥ vi hi khyan 
SA_GV01_rvh1-10u-5485	RV_3,031.12c viṣkabhnanta skambhanenā janitrī āsīnā ūrdhvaṃ rabhasaṃ vi minvan //	viṣkabhnanta skambhanena ā janitrī āsīnāḥ ūrdhvam rabhasam vi minvan 
SA_GV01_rvh1-10u-5486	RV_3,031.13a mahī yadi dhiṣaṇā śiśnathe dhāt sadyovṛdhaṃ vibhvaṃ rodasyoḥ /	mahī yadi dhiṣaṇā śiśnathe dhāt sadyovṛdham vibhvam rodasyoḥ 
SA_GV01_rvh1-10u-5487	RV_3,031.13c giro yasminn anavadyāḥ samīcīr viśvā indrāya taviṣīr anuttāḥ //	giraḥ yasmin anavadyāḥ samīcīḥ viśvāḥ indrāya taviṣīḥ anuttāḥ 
SA_GV01_rvh1-10u-5488	RV_3,031.14a mahy ā te sakhyaṃ vaśmi śaktīr ā vṛtraghne niyuto yanti pūrvīḥ /	mahi ā te sakhyam vaśmi śaktīḥ ā vṛtra ghne niyutaḥ yanti pūrvīḥ 
SA_GV01_rvh1-10u-5489	RV_3,031.14c mahi stotram ava āganma sūrer asmākaṃ su maghavan bodhi gopāḥ //	mahi stotram avaḥ āganma sūreḥ asmākam su maghavan bodhi gopāḥ 
SA_GV01_rvh1-10u-5490	RV_3,031.15a mahi kṣetram puru ścandraṃ vividvān ād it sakhibhyaś carathaṃ sam airat /	mahi kṣetram puru ścandram vividvān āt id sakhibhyaḥ caratham sam airat 
SA_GV01_rvh1-10u-5491	RV_3,031.15c indro nṛbhir ajanad dīdyānaḥ sākaṃ sūryam uṣasaṃ gātum agnim //	indraḥ nṛbhiḥ ajanat dīdyānaḥ sākam sūryam uṣasam gātum agnim 
SA_GV01_rvh1-10u-5492	RV_3,031.16a apaś cid eṣa vibhvo damūnāḥ pra sadhrīcīr asṛjad viśvaścandrāḥ /	apaḥ cit eṣa vibhvaḥ damūnāḥ pra sadhrīcīḥ asṛjat viśva ścandrāḥ 
SA_GV01_rvh1-10u-5493	RV_3,031.16c madhvaḥ punānāḥ kavibhiḥ pavitrair dyubhir hinvanty aktubhir dhanutrīḥ //	madhvaḥ punānāḥ kavibhiḥ pavitraiḥ dyubhiḥ hinvanti aktubhiḥ dhanutrīḥ 
SA_GV01_rvh1-10u-5494	RV_3,031.17a anu kṛṣṇe vasudhitī jihāte ubhe sūryasya maṃhanā yajatre /	anu kṛṣṇe vasu dhitī jihāte ubhe sūryasya maṃhanā yajatre 
SA_GV01_rvh1-10u-5495	RV_3,031.17c pari yat te mahimānaṃ vṛjadhyai sakhāya indra kāmyā ṛjipyāḥ //	pari yat te mahimānam vṛjadhyai sakhāyaḥ indra kāmyāḥ ṛjipyāḥ 
SA_GV01_rvh1-10u-5496	RV_3,031.18a patir bhava vṛtrahan sūnṛtānāṃ girāṃ viśvāyur vṛṣabho vayodhāḥ /	patiḥ bhava vṛtrahan sūnṛtānām girām viśvāyuḥ vṛṣabhaḥ vayodhāḥ 
SA_GV01_rvh1-10u-5497	RV_3,031.18c ā no gahi sakhyebhiḥ śivebhir mahān mahībhir ūtibhiḥ saraṇyan //	ā naḥ gahi sakhyebhiḥ śivebhiḥ mahān mahībhiḥ ūtibhiḥ saraṇyan 
SA_GV01_rvh1-10u-5498	RV_3,031.19a tam aṅgirasvan namasā saparyan navyaṃ kṛṇomi sanyase purājām /	tam aṅgirasvat namasā saparyan navyam kṛṇomi sanyase purājām 
SA_GV01_rvh1-10u-5499	RV_3,031.19c druho vi yāhi bahulā adevīḥ svaś ca no maghavan sātaye dhāḥ //	druhaḥ vi yāhi bahulāḥ adevīḥ svar ca naḥ maghavan sātaye dhāḥ 
SA_GV01_rvh1-10u-5500	RV_3,031.20a mihaḥ pāvakāḥ pratatā abhūvan svasti naḥ pipṛhi pāram āsām /	mihaḥ pāvakāḥ pratatāḥ abhūvan svasti naḥ pipṛhi pāram āsām 
SA_GV01_rvh1-10u-5501	RV_3,031.20c indra tvaṃ rathiraḥ pāhi no riṣo makṣū-makṣū kṛṇuhi gojito naḥ //	indra tvam rathiraḥ pāhi naḥ riṣaḥ makṣūmakṣū kṛṇuhi go jitaḥ naḥ 
SA_GV01_rvh1-10u-5502	RV_3,031.21a adediṣṭa vṛtrahā gopatir gā antaḥ kṛṣṇāṃ aruṣair dhāmabhir gāt /	adediṣṭa vṛtrahā go patiḥ gāḥ antar kṛṣṇām aruṣaiḥ dhāmabhiḥ gāt 
SA_GV01_rvh1-10u-5503	RV_3,031.21c pra sūnṛtā diśamāna ṛtena duraś ca viśvā avṛṇod apa svāḥ //	pra sūnṛtāḥ diśamānaḥ ṛtena duraḥ ca viśvāḥ avṛṇot apa svāḥ 
SA_GV01_rvh1-10u-5504	RV_3,031.22a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5505	RV_3,031.22c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5506	RV_3,032.01a indra somaṃ somapate pibemam mādhyandinaṃ savanaṃ cāru yat te /	indra somam soma pate piba imam mādhyandinam savanam cāru yat te 
SA_GV01_rvh1-10u-5507	RV_3,032.01c prapruthyā śipre maghavann ṛjīṣin vimucyā harī iha mādayasva //	prapruthyā śipre maghavan ṛjīṣin vimucyā harī iha mādayasva 
SA_GV01_rvh1-10u-5508	RV_3,032.02a gavāśiram manthinam indra śukram pibā somaṃ rarimā te madāya /	gavāśiram manthinam indra śukram piba somam rarimā te madāya 
SA_GV01_rvh1-10u-5509	RV_3,032.02c brahmakṛtā mārutenā gaṇena sajoṣā rudrais tṛpad ā vṛṣasva //	brahma kṛtā mārutenā gaṇena sajoṣāḥ rudraiḥ tṛpat ā vṛṣasva 
SA_GV01_rvh1-10u-5510	RV_3,032.03a ye te śuṣmaṃ ye taviṣīm avardhann arcanta indra marutas ta ojaḥ /	ye te śuṣmam ye taviṣīm avardhan arcantaḥ indra marutaḥ te ojaḥ 
SA_GV01_rvh1-10u-5511	RV_3,032.03c mādhyandine savane vajrahasta pibā rudrebhiḥ sagaṇaḥ suśipra //	mādhyandine savane vajrahasta pibā rudrebhiḥ sa gaṇaḥ su śipra 
SA_GV01_rvh1-10u-5512	RV_3,032.04a ta in nv asya madhumad vivipra indrasya śardho maruto ya āsan /	te id nu asya madhumat vivipre indrasya śardhaḥ marutaḥ ye āsan 
SA_GV01_rvh1-10u-5513	RV_3,032.04c yebhir vṛtrasyeṣito vivedāmarmaṇo manyamānasya marma //	yebhiḥ vṛtrasya iṣitaḥ viveda amarmaṇaḥ manyamānasya marma 
SA_GV01_rvh1-10u-5514	RV_3,032.05a manuṣvad indra savanaṃ juṣāṇaḥ pibā somaṃ śaśvate vīryāya /	manuṣvat indra savanam juṣāṇaḥ piba somam śaśvate vīryāya 
SA_GV01_rvh1-10u-5515	RV_3,032.05c sa ā vavṛtsva haryaśva yajñaiḥ saraṇyubhir apo arṇā sisarṣi //	saḥ ā vavṛtsva hari aśva yajñaiḥ saraṇyubhiḥ apaḥ arṇā sisarṣi 
SA_GV01_rvh1-10u-5516	RV_3,032.06a tvam apo yad dha vṛtraṃ jaghanvāṃ atyāṃ iva prāsṛjaḥ sartavājau /	tvam apaḥ yat ha vṛtram jaghanvān atyān iva prāsṛjaḥ sartavājau 
SA_GV01_rvh1-10u-5517	RV_3,032.06c śayānam indra caratā vadhena vavrivāṃsam pari devīr adevam //	śayānam indra caratā vadhena vavrivāṃsam pari devīḥ adevam 
SA_GV01_rvh1-10u-5518	RV_3,032.07a yajāma in namasā vṛddham indram bṛhantam ṛṣvam ajaraṃ yuvānam /	yajāmaḥ id namasā vṛddham indram bṛhantam ṛṣvam ajaram yuvānam 
SA_GV01_rvh1-10u-5519	RV_3,032.07c yasya priye mamatur yajñiyasya na rodasī mahimānam mamāte //	yasya priye mamatuḥ yajñiyasya na rodasī mahimānam mamāte 
SA_GV01_rvh1-10u-5520	RV_3,032.08a indrasya karma sukṛtā purūṇi vratāni devā na minanti viśve /	indrasya karma su kṛtā purūṇi vratāni devāḥ na minanti viśve 
SA_GV01_rvh1-10u-5521	RV_3,032.08c dādhāra yaḥ pṛthivīṃ dyām utemāṃ jajāna sūryam uṣasaṃ sudaṃsāḥ //	dādhāra yaḥ pṛthivīm dyām uta imām jajāna sūryam uṣasam su daṃsāḥ 
SA_GV01_rvh1-10u-5522	RV_3,032.09a adrogha satyaṃ tava tan mahitvaṃ sadyo yaj jāto apibo ha somam /	adrogha satyam tava tat mahitvam sadyas yat jātaḥ apibaḥ ha somam 
SA_GV01_rvh1-10u-5523	RV_3,032.09c na dyāva indra tavasas ta ojo nāhā na māsāḥ śarado varanta //	na dyāvaḥ indra tavasaḥ te ojaḥ na ahā na māsāḥ śaradaḥ varanta 
SA_GV01_rvh1-10u-5524	RV_3,032.10a tvaṃ sadyo apibo jāta indra madāya somam parame vyoman /	tvam sadyas apibaḥ jātaḥ indra madāya somam parame vyoman 
SA_GV01_rvh1-10u-5525	RV_3,032.10c yad dha dyāvāpṛthivī āviveśīr athābhavaḥ pūrvyaḥ kārudhāyāḥ //	yat ha dyāvāpṛthivī āviveśīḥ atha abhavaḥ pūrvyaḥ kāru dhāyāḥ 
SA_GV01_rvh1-10u-5526	RV_3,032.11a ahann ahim pariśayānam arṇa ojāyamānaṃ tuvijāta tavyān /	ahan ahim pariśayānam arṇaḥ ojāyamānam tuvi jāta tavyān 
SA_GV01_rvh1-10u-5527	RV_3,032.11c na te mahitvam anu bhūd adha dyaur yad anyayā sphigyā kṣām avasthāḥ //	na te mahitvam anu bhūt adha dyauḥ yat anyayā sphigyā kṣām avasthāḥ 
SA_GV01_rvh1-10u-5528	RV_3,032.12a yajño hi ta indra vardhano bhūd uta priyaḥ sutasomo miyedhaḥ /	yajñaḥ hi te indra vardhanaḥ bhūt uta priyaḥ suta somaḥ miyedhaḥ 
SA_GV01_rvh1-10u-5529	RV_3,032.12c yajñena yajñam ava yajñiyaḥ san yajñas te vajram ahihatya āvat //	yajñena yajñam ava yajñiyaḥ san yajñaḥ te vajram ahi hatye āvat 
SA_GV01_rvh1-10u-5530	RV_3,032.13a yajñenendram avasā cakre arvāg ainaṃ sumnāya navyase vavṛtyām /	yajñena indram avasā cakre arvāk ā enam sumnāya navyase vavṛtyām 
SA_GV01_rvh1-10u-5531	RV_3,032.13c ya stomebhir vāvṛdhe pūrvyebhir yo madhyamebhir uta nūtanebhiḥ //	ya stomebhiḥ vāvṛdhe pūrvyebhiḥ yaḥ madhyamebhiḥ uta nūtanebhiḥ 
SA_GV01_rvh1-10u-5532	RV_3,032.14a viveṣa yan mā dhiṣaṇā jajāna stavai purā pāryād indram ahnaḥ /	viveṣa yat mā dhiṣaṇā jajāna stavai purā pāryāt indram ahnaḥ 
SA_GV01_rvh1-10u-5533	RV_3,032.14c aṃhaso yatra pīparad yathā no nāveva yāntam ubhaye havante //	aṃhasaḥ yatra pīparat yathā naḥ nāvā iva yāntam ubhaye havante 
SA_GV01_rvh1-10u-5534	RV_3,032.15a āpūrṇo asya kalaśaḥ svāhā sekteva kośaṃ sisice pibadhyai /	āpūrṇaḥ asya kalaśaḥ svāhā sektā iva kośam sisice pibadhyai 
SA_GV01_rvh1-10u-5535	RV_3,032.15c sam u priyā āvavṛtran madāya pradakṣiṇid abhi somāsa indram //	sam u priyāḥ āvavṛtran madāya pradakṣiṇit abhi somāsaḥ indram 
SA_GV01_rvh1-10u-5536	RV_3,032.16a na tvā gabhīraḥ puruhūta sindhur nādrayaḥ pari ṣanto varanta /	na tvā gabhīraḥ puruhūta sindhuḥ na adrayaḥ pari santaḥ varanta 
SA_GV01_rvh1-10u-5537	RV_3,032.16c itthā sakhibhya iṣito yad indrā dṛḷhaṃ cid arujo gavyam ūrvam //	itthā sakhibhyaḥ iṣitaḥ yat indra ā dṛḍham cit arujaḥ gavyam ūrvam 
SA_GV01_rvh1-10u-5538	RV_3,032.17a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5539	RV_3,032.17c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5540	RV_3,033.01a pra parvatānām uśatī upasthād aśve iva viṣite hāsamāne /	pra parvatānām uśatī upasthāt aśve iva viṣite hāsamāne 
SA_GV01_rvh1-10u-5541	RV_3,033.01c gāveva śubhre mātarā rihāṇe vipāṭ chutudrī payasā javete //	gāvā iva śubhre mātarā rihāṇe vipāś śutudrī payasā javete 
SA_GV01_rvh1-10u-5542	RV_3,033.02a indreṣite prasavam bhikṣamāṇe acchā samudraṃ rathyeva yāthaḥ /	indra iṣite prasavam bhikṣamāṇe acchā samudram rathyā iva yāthaḥ 
SA_GV01_rvh1-10u-5543	RV_3,033.02c samārāṇe ūrmibhiḥ pinvamāne anyā vām anyām apy eti śubhre //	samārāṇe ūrmibhiḥ pinvamāne anyā vām anyām api eti śubhre 
SA_GV01_rvh1-10u-5544	RV_3,033.03a acchā sindhum mātṛtamām ayāsaṃ vipāśam urvīṃ subhagām aganma /	acchā sindhum mātṛtamām ayāsam vipāśam urvīm subhagām aganma 
SA_GV01_rvh1-10u-5545	RV_3,033.03c vatsam iva mātarā saṃrihāṇe samānaṃ yonim anu saṃcarantī //	vatsam iva mātarā saṃrihāṇe samānam yonim anu saṃcarantī 
SA_GV01_rvh1-10u-5546	RV_3,033.04a enā vayam payasā pinvamānā anu yoniṃ devakṛtaṃ carantīḥ /	enāḥ vayam payasā pinvamānāḥ anu yonim deva kṛtam carantīḥ 
SA_GV01_rvh1-10u-5547	RV_3,033.04c na vartave prasavaḥ sargataktaḥ kiṃyur vipro nadyo johavīti //	na vartave prasavaḥ sarga taktaḥ kiṃyuḥ vipraḥ nadyaḥ johavīti 
SA_GV01_rvh1-10u-5548	RV_3,033.05a ramadhvam me vacase somyāya ṛtāvarīr upa muhūrtam evaiḥ /	ramadhvam me vacase somyāya ṛtāvarīḥ upa muhūrtam evaiḥ 
SA_GV01_rvh1-10u-5549	RV_3,033.05c pra sindhum acchā bṛhatī manīṣāvasyur ahve kuśikasya sūnuḥ //	pra sindhum acchā bṛhatī manīṣā vasyuḥ ahve kuśikasya sūnuḥ 
SA_GV01_rvh1-10u-5550	RV_3,033.06a indro asmāṃ aradad vajrabāhur apāhan vṛtram paridhiṃ nadīnām /	indraḥ asmām aradat vajra bāhuḥ apāhan vṛtram paridhim nadīnām 
SA_GV01_rvh1-10u-5551	RV_3,033.06c devo 'nayat savitā supāṇis tasya vayam prasave yāma urvīḥ //	devaḥ nayat savitā su pāṇiḥ tasya vayam prasave yāmaḥ urvīḥ 
SA_GV01_rvh1-10u-5552	RV_3,033.07a pravācyaṃ śaśvadhā vīryaṃ tad indrasya karma yad ahiṃ vivṛścat /	pravācyam śaśvadhā vīryam tat indrasya karma yat ahim vivṛścat 
SA_GV01_rvh1-10u-5553	RV_3,033.07c vi vajreṇa pariṣado jaghānāyann āpo 'yanam icchamānāḥ //	vi vajreṇa pariṣadaḥ jaghāna āyan āpaḥ yanam icchamānāḥ 
SA_GV01_rvh1-10u-5554	RV_3,033.08a etad vaco jaritar māpi mṛṣṭhā ā yat te ghoṣān uttarā yugāni /	etat vacaḥ jaritar mā api mṛṣṭhāḥ ā yat te ghoṣān uttarā yugāni 
SA_GV01_rvh1-10u-5555	RV_3,033.08c uktheṣu kāro prati no juṣasva mā no ni kaḥ puruṣatrā namas te //	uktheṣu kāro prati naḥ juṣasva mā naḥ ni kaḥ puruṣatrā namaḥ te 
SA_GV01_rvh1-10u-5556	RV_3,033.09a o ṣu svasāraḥ kārave śṛṇota yayau vo dūrād anasā rathena /	ā u su svasāraḥ kārave śṛṇota yayau vaḥ dūrāt anasā rathena 
SA_GV01_rvh1-10u-5557	RV_3,033.09c ni ṣū namadhvam bhavatā supārā adhoakṣāḥ sindhavaḥ srotyābhiḥ //	ni su namadhvam bhavata su pārāḥ adhoakṣāḥ sindhavaḥ srotyābhiḥ 
SA_GV01_rvh1-10u-5558	RV_3,033.10a ā te kāro śṛṇavāmā vacāṃsi yayātha dūrād anasā rathena /	ā te kāro śṛṇavāmā vacāṃsi yayātha dūrāt anasā rathena 
SA_GV01_rvh1-10u-5559	RV_3,033.10c ni te naṃsai pīpyāneva yoṣā maryāyeva kanyā śaśvacai te //	ni te naṃsai pīpyānā iva yoṣā maryāyā iva kanyā śaśvacai te 
SA_GV01_rvh1-10u-5560	RV_3,033.11a yad aṅga tvā bharatāḥ saṃtareyur gavyan grāma iṣita indrajūtaḥ /	yat aṅga tvā bharatāḥ saṃtareyuḥ gavyan grāmaḥ iṣitaḥ indra jūtaḥ 
SA_GV01_rvh1-10u-5561	RV_3,033.11c arṣād aha prasavaḥ sargatakta ā vo vṛṇe sumatiṃ yajñiyānām //	arṣāt aha prasavaḥ sarga taktaḥ ā vaḥ vṛṇe sumatim yajñiyānām 
SA_GV01_rvh1-10u-5562	RV_3,033.12a atāriṣur bharatā gavyavaḥ sam abhakta vipraḥ sumatiṃ nadīnām /	atāriṣuḥ bharatāḥ gavyavaḥ sam abhakta vipraḥ sumatim nadīnām 
SA_GV01_rvh1-10u-5563	RV_3,033.12c pra pinvadhvam iṣayantīḥ surādhā ā vakṣaṇāḥ pṛṇadhvaṃ yāta śībham //	pra pinvadhvam iṣayantīḥ su rādhāḥ ā vakṣaṇāḥ pṛṇadhvam yāta śībham 
SA_GV01_rvh1-10u-5564	RV_3,033.13a ud va ūrmiḥ śamyā hantv āpo yoktrāṇi muñcata /	ud vaḥ ūrmiḥ śamyāḥ hantu āpaḥ yoktrāṇi muñcata 
SA_GV01_rvh1-10u-5565	RV_3,033.13c māduṣkṛtau vyenasāghnyau śūnam āratām //	mā a duṣkṛtau vyenasā aghnyau śūnam āratām 
SA_GV01_rvh1-10u-5566	RV_3,034.01a indraḥ pūrbhid ātirad dāsam arkair vidadvasur dayamāno vi śatrūn /	indraḥ pūrbhid ātirat dāsam arkaiḥ vidadvasuḥ dayamānaḥ vi śatrūn 
SA_GV01_rvh1-10u-5567	RV_3,034.01c brahmajūtas tanvā vāvṛdhāno bhūridātra āpṛṇad rodasī ubhe //	brahma jūtaḥ tanvā vāvṛdhānaḥ bhūri dātraḥ āpṛṇat rodasī ubhe 
SA_GV01_rvh1-10u-5568	RV_3,034.02a makhasya te taviṣasya pra jūtim iyarmi vācam amṛtāya bhūṣan /	makhasya te taviṣasya pra jūtim iyarmi vācam amṛtāya bhūṣan 
SA_GV01_rvh1-10u-5569	RV_3,034.02c indra kṣitīnām asi mānuṣīṇāṃ viśāṃ daivīnām uta pūrvayāvā //	indra kṣitīnām asi mānuṣīṇām viśām daivīnām uta pūrva yāvā 
SA_GV01_rvh1-10u-5570	RV_3,034.03a indro vṛtram avṛṇoc chardhanītiḥ pra māyinām aminād varpaṇītiḥ /	indraḥ vṛtram avṛṇot śardha nītiḥ pra māyinām amināt varpaṇītiḥ 
SA_GV01_rvh1-10u-5571	RV_3,034.03c ahan vyaṃsam uśadhag vaneṣv āvir dhenā akṛṇod rāmyāṇām //	ahan vyaṃsam uśadhak vaneṣu āvis dhenāḥ akṛṇot rāmyāṇām 
SA_GV01_rvh1-10u-5572	RV_3,034.04a indraḥ svarṣā janayann ahāni jigāyośigbhiḥ pṛtanā abhiṣṭiḥ /	indraḥ svarṣāḥ janayan ahāni jigāya uśigbhiḥ pṛtanāḥ abhiṣṭiḥ 
SA_GV01_rvh1-10u-5573	RV_3,034.04c prārocayan manave ketum ahnām avindaj jyotir bṛhate raṇāya //	prārocayat manave ketum ahnām avindat jyotiḥ bṛhate raṇāya 
SA_GV01_rvh1-10u-5574	RV_3,034.05a indras tujo barhaṇā ā viveśa nṛvad dadhāno naryā purūṇi /	indraḥ tujaḥ barhaṇāḥ ā viveśa nṛvat dadhānaḥ naryā purūṇi 
SA_GV01_rvh1-10u-5575	RV_3,034.05c acetayad dhiya imā jaritre premaṃ varṇam atirac chukram āsām //	acetayat dhiyaḥ imāḥ jaritre pra imam varṇam atirat śukram āsām 
SA_GV01_rvh1-10u-5576	RV_3,034.06a maho mahāni panayanty asyendrasya karma sukṛtā purūṇi /	mahaḥ mahāni panayanti asya indrasya karma su kṛtā purūṇi 
SA_GV01_rvh1-10u-5577	RV_3,034.06c vṛjanena vṛjinān sam pipeṣa māyābhir dasyūṃr abhibhūtyojāḥ //	vṛjanena vṛjinān sam pipeṣa māyābhiḥ dasyūṃr abhibhūti ojāḥ 
SA_GV01_rvh1-10u-5578	RV_3,034.07a yudhendro mahnā varivaś cakāra devebhyaḥ satpatiś carṣaṇiprāḥ /	yudhā indraḥ mahnā varivaḥ cakāra devebhyaḥ satpatiḥ carṣaṇi prāḥ 
SA_GV01_rvh1-10u-5579	RV_3,034.07c vivasvataḥ sadane asya tāni viprā ukthebhiḥ kavayo gṛṇanti //	vivasvataḥ sadane asya tāni viprāḥ ukthebhiḥ kavayaḥ gṛṇanti 
SA_GV01_rvh1-10u-5580	RV_3,034.08a satrāsāhaṃ vareṇyaṃ sahodāṃ sasavāṃsaṃ svar apaś ca devīḥ /	satrāsāham vareṇyam sahaḥ dām sasavāṃsam svar apaḥ ca devīḥ 
SA_GV01_rvh1-10u-5581	RV_3,034.08c sasāna yaḥ pṛthivīṃ dyām utemām indram madanty anu dhīraṇāsaḥ //	sasāna yaḥ pṛthivīm dyām uta imām indram madanti anu dhīraṇāsaḥ 
SA_GV01_rvh1-10u-5582	RV_3,034.09a sasānātyāṃ uta sūryaṃ sasānendraḥ sasāna purubhojasaṃ gām /	sasāna atyām uta sūryam sasāna indraḥ sasāna purubhojasam gām 
SA_GV01_rvh1-10u-5583	RV_3,034.09c hiraṇyayam uta bhogaṃ sasāna hatvī dasyūn prāryaṃ varṇam āvat //	hiraṇyayam uta bhogam sasāna hatvī dasyūn pra āryam varṇam āvat 
SA_GV01_rvh1-10u-5584	RV_3,034.10a indra oṣadhīr asanod ahāni vanaspatīṃr asanod antarikṣam /	indraḥ oṣadhīḥ asanot ahāni vanaspatīṃr asanot antarikṣam 
SA_GV01_rvh1-10u-5585	RV_3,034.10c bibheda valaṃ nunude vivāco 'thābhavad damitābhikratūnām //	bibheda valam nunude vivācaḥ thā abhavat damitā abhikratūnām 
SA_GV01_rvh1-10u-5586	RV_3,034.11a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5587	RV_3,034.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5588	RV_3,035.01a tiṣṭhā harī ratha ā yujyamānā yāhi vāyur na niyuto no accha /	tiṣṭha harī rathe ā yujyamānā yāhi vāyuḥ na niyutaḥ naḥ accha 
SA_GV01_rvh1-10u-5589	RV_3,035.01c pibāsy andho abhisṛṣṭo asme indra svāhā rarimā te madāya //	pibāsi andhaḥ abhisṛṣṭaḥ asme indra svāhā rarimā te madāya 
SA_GV01_rvh1-10u-5590	RV_3,035.02a upājirā puruhūtāya saptī harī rathasya dhūrṣv ā yunajmi /	upa ajirā puruhūtāya saptī harī rathasya dhūrṣu ā yunajmi 
SA_GV01_rvh1-10u-5591	RV_3,035.02c dravad yathā sambhṛtaṃ viśvataś cid upemaṃ yajñam ā vahāta indram //	dravat yathā sambhṛtam viśvatas cit upa imam yajñam ā vahātaḥ indram 
SA_GV01_rvh1-10u-5592	RV_3,035.03a upo nayasva vṛṣaṇā tapuṣpotem ava tvaṃ vṛṣabha svadhāvaḥ /	upa u nayasva vṛṣaṇā tapuṣpā uta īm ava tvam vṛṣabha svadhāvas 
SA_GV01_rvh1-10u-5593	RV_3,035.03c grasetām aśvā vi muceha śoṇā dive-dive sadṛśīr addhi dhānāḥ //	grasetām aśvā vi muca iha śoṇā dive dive sadṛśīḥ addhi dhānāḥ 
SA_GV01_rvh1-10u-5594	RV_3,035.04a brahmaṇā te brahmayujā yunajmi harī sakhāyā sadhamāda āśū /	brahmaṇā te brahma yujā yunajmi harī sakhāyā sadhamāde āśū 
SA_GV01_rvh1-10u-5595	RV_3,035.04c sthiraṃ rathaṃ sukham indrādhitiṣṭhan prajānan vidvāṃ upa yāhi somam //	sthiram ratham sukham indra adhitiṣṭhan prajānan vidvān upa yāhi somam 
SA_GV01_rvh1-10u-5596	RV_3,035.05a mā te harī vṛṣaṇā vītapṛṣṭhā ni rīraman yajamānāso anye /	mā te harī vṛṣaṇā vīta pṛṣṭhā ni rīraman yajamānāsaḥ anye 
SA_GV01_rvh1-10u-5597	RV_3,035.05c atyāyāhi śaśvato vayaṃ te 'raṃ sutebhiḥ kṛṇavāma somaiḥ //	ati āyāhi śaśvataḥ vayam te raṃ sutebhiḥ kṛṇavāma somaiḥ 
SA_GV01_rvh1-10u-5598	RV_3,035.06a tavāyaṃ somas tvam ehy arvāṅ chaśvattamaṃ sumanā asya pāhi /	tava ayam somaḥ tvam ehi arvāṅ chaśvattamam sumanāḥ asya pāhi 
SA_GV01_rvh1-10u-5599	RV_3,035.06c asmin yajñe barhiṣy ā niṣadyā dadhiṣvemaṃ jaṭhara indum indra //	asmin yajñe barhiṣi ā niṣadya ā dadhiṣva imam jaṭhare indum indra 
SA_GV01_rvh1-10u-5600	RV_3,035.07a stīrṇaṃ te barhiḥ suta indra somaḥ kṛtā dhānā attave te haribhyām /	stīrṇam te barhiḥ sutaḥ indra somaḥ kṛtāḥ dhānāḥ attave te haribhyām 
SA_GV01_rvh1-10u-5601	RV_3,035.07c tadokase puruśākāya vṛṣṇe marutvate tubhyaṃ rātā havīṃṣi //	tad okase puru śākāya vṛṣṇe marutvate tubhyam rātā havīṃṣi 
SA_GV01_rvh1-10u-5602	RV_3,035.08a imaṃ naraḥ parvatās tubhyam āpaḥ sam indra gobhir madhumantam akran /	imam naraḥ parvatāḥ tubhyam āpaḥ sam indra gobhiḥ madhumantam akran 
SA_GV01_rvh1-10u-5603	RV_3,035.08c tasyāgatyā sumanā ṛṣva pāhi prajānan vidvān pathyā anu svāḥ //	tasya āgatya sumanāḥ ṛṣva pāhi prajānan vidvān pathyāḥ anu svāḥ 
SA_GV01_rvh1-10u-5604	RV_3,035.09a yāṃ ābhajo maruta indra some ye tvām avardhann abhavan gaṇas te /	yām ābhajaḥ marutaḥ indra some ye tvām avardhan abhavan gaṇaḥ te 
SA_GV01_rvh1-10u-5605	RV_3,035.09c tebhir etaṃ sajoṣā vāvaśāno 'gneḥ piba jihvayā somam indra //	tebhiḥ etam sajoṣāḥ vāvaśānaḥ gneḥ piba jihvayā somam indra 
SA_GV01_rvh1-10u-5606	RV_3,035.10a indra piba svadhayā cit sutasyāgner vā pāhi jihvayā yajatra /	indra piba svadhayā cit sutasya agneḥ vā pāhi jihvayā yajatra 
SA_GV01_rvh1-10u-5607	RV_3,035.10c adhvaryor vā prayataṃ śakra hastād dhotur vā yajñaṃ haviṣo juṣasva //	adhvaryoḥ vā prayatam śakra hastāt hotuḥ vā yajñam haviṣaḥ juṣasva 
SA_GV01_rvh1-10u-5608	RV_3,035.11a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5609	RV_3,035.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5610	RV_3,036.01a imām ū ṣu prabhṛtiṃ sātaye dhāḥ śaśvac-chaśvad ūtibhir yādamānaḥ /	imām u su prabhṛtim sātaye dhāḥ śaśvat śaśvat ūtibhiḥ yādamānaḥ 
SA_GV01_rvh1-10u-5611	RV_3,036.01c sute-sute vāvṛdhe vardhanebhir yaḥ karmabhir mahadbhiḥ suśruto bhūt //	sute sute vāvṛdhe vardhanebhiḥ yaḥ karmabhiḥ mahadbhiḥ su śrutaḥ bhūt 
SA_GV01_rvh1-10u-5612	RV_3,036.02a indrāya somāḥ pradivo vidānā ṛbhur yebhir vṛṣaparvā vihāyāḥ /	indrāya somāḥ pradivaḥ vidānāḥ ṛbhuḥ yebhiḥ vṛṣa parvā vihāyāḥ 
SA_GV01_rvh1-10u-5613	RV_3,036.02c prayamyamānān prati ṣū gṛbhāyendra piba vṛṣadhūtasya vṛṣṇaḥ //	prayamyamānān prati su gṛbhāya indra piba vṛṣa dhūtasya vṛṣṇaḥ 
SA_GV01_rvh1-10u-5614	RV_3,036.03a pibā vardhasva tava ghā sutāsa indra somāsaḥ prathamā uteme /	pibā vardhasva tava gha sutāsaḥ indra somāsaḥ prathamāḥ uta ime 
SA_GV01_rvh1-10u-5615	RV_3,036.03c yathāpibaḥ pūrvyāṃ indra somāṃ evā pāhi panyo adyā navīyān //	yathā apibaḥ pūrvyān indra somān evā pāhi panyaḥ adyā navīyān 
SA_GV01_rvh1-10u-5616	RV_3,036.04a mahāṃ amatro vṛjane virapśy ugraṃ śavaḥ patyate dhṛṣṇv ojaḥ /	mahān amatraḥ vṛjane virapśī ugram śavaḥ patyate dhṛṣṇu ojaḥ 
SA_GV01_rvh1-10u-5617	RV_3,036.04c nāha vivyāca pṛthivī canainaṃ yat somāso haryaśvam amandan //	na aha vivyāca pṛthivī cana enam yat somāsaḥ haryaśvam amandan 
SA_GV01_rvh1-10u-5618	RV_3,036.05a mahāṃ ugro vāvṛdhe vīryāya samācakre vṛṣabhaḥ kāvyena /	mahān ugraḥ vāvṛdhe vīryāya samācakre vṛṣabhaḥ kāvyena 
SA_GV01_rvh1-10u-5619	RV_3,036.05c indro bhago vājadā asya gāvaḥ pra jāyante dakṣiṇā asya pūrvīḥ //	indraḥ bhagaḥ vāja dāḥ asya gāvaḥ pra jāyante dakṣiṇāḥ asya pūrvīḥ 
SA_GV01_rvh1-10u-5620	RV_3,036.06a pra yat sindhavaḥ prasavaṃ yathāyann āpaḥ samudraṃ rathyeva jagmuḥ /	pra yat sindhavaḥ prasavam yathā āyan āpaḥ samudram rathyā iva jagmuḥ 
SA_GV01_rvh1-10u-5621	RV_3,036.06c ataś cid indraḥ sadaso varīyān yad īṃ somaḥ pṛṇati dugdho aṃśuḥ //	atas cit indraḥ sadasaḥ varīyān yat īm somaḥ pṛṇati dugdhaḥ aṃśuḥ 
SA_GV01_rvh1-10u-5622	RV_3,036.07a samudreṇa sindhavo yādamānā indrāya somaṃ suṣutam bharantaḥ /	samudreṇa sindhavaḥ yādamānāḥ indrāya somam suṣutam bharantaḥ 
SA_GV01_rvh1-10u-5623	RV_3,036.07c aṃśuṃ duhanti hastino bharitrair madhvaḥ punanti dhārayā pavitraiḥ //	aṃśum duhanti hastinaḥ bharitraiḥ madhvaḥ punanti dhārayā pavitraiḥ 
SA_GV01_rvh1-10u-5624	RV_3,036.08a hradā iva kukṣayaḥ somadhānāḥ sam ī vivyāca savanā purūṇi /	hradāḥ iva kukṣayaḥ soma dhānāḥ sam ī vivyāca savanā purūṇi 
SA_GV01_rvh1-10u-5625	RV_3,036.08c annā yad indraḥ prathamā vy āśa vṛtraṃ jaghanvāṃ avṛṇīta somam //	annā yat indraḥ prathamā vi āśa vṛtram jaghanvān avṛṇīta somam 
SA_GV01_rvh1-10u-5626	RV_3,036.09a ā tū bhara mākir etat pari ṣṭhād vidmā hi tvā vasupatiṃ vasūnām /	ā tū bhara mākir etat pari sthāt vidma hi tvā vasu patim vasūnām 
SA_GV01_rvh1-10u-5627	RV_3,036.09c indra yat te māhinaṃ datram asty asmabhyaṃ tad dharyaśva pra yandhi //	indra yat te māhinam datram asti asmabhyam tat haryaśva pra yandhi 
SA_GV01_rvh1-10u-5628	RV_3,036.10a asme pra yandhi maghavann ṛjīṣinn indra rāyo viśvavārasya bhūreḥ /	asme pra yandhi maghavan ṛjīṣin indra rāyaḥ viśva vārasya bhūreḥ 
SA_GV01_rvh1-10u-5629	RV_3,036.10c asme śataṃ śarado jīvase dhā asme vīrāñ chaśvata indra śiprin //	asme śatam śaradaḥ jīvase dhāḥ asme vīrām śaśvataḥ indra śiprin 
SA_GV01_rvh1-10u-5630	RV_3,036.11a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5631	RV_3,036.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5632	RV_3,037.01a vārtrahatyāya śavase pṛtanāṣāhyāya ca /	vārtrahatyāya śavase pṛtanāṣāhyāya ca 
SA_GV01_rvh1-10u-5633	RV_3,037.01c indra tvā vartayāmasi //	indra tvā vartayāmasi 
SA_GV01_rvh1-10u-5634	RV_3,037.02a arvācīnaṃ su te mana uta cakṣuḥ śatakrato /	arvācīnam su te manaḥ uta cakṣuḥ śatakrato 
SA_GV01_rvh1-10u-5635	RV_3,037.02c indra kṛṇvantu vāghataḥ //	indra kṛṇvantu vāghataḥ 
SA_GV01_rvh1-10u-5636	RV_3,037.03a nāmāni te śatakrato viśvābhir gīrbhir īmahe /	nāmāni te śatakrato viśvābhiḥ gīrbhiḥ īmahe 
SA_GV01_rvh1-10u-5637	RV_3,037.03c indrābhimātiṣāhye //	indra abhimātiṣāhye 
SA_GV01_rvh1-10u-5638	RV_3,037.04a puruṣṭutasya dhāmabhiḥ śatena mahayāmasi /	puruṣṭutasya dhāmabhiḥ śatena mahayāmasi 
SA_GV01_rvh1-10u-5639	RV_3,037.04c indrasya carṣaṇīdhṛtaḥ //	indrasya carṣaṇī dhṛtaḥ 
SA_GV01_rvh1-10u-5640	RV_3,037.05a indraṃ vṛtrāya hantave puruhūtam upa bruve /	indram vṛtrāya hantave puruhūtam upa bruve 
SA_GV01_rvh1-10u-5641	RV_3,037.05c bhareṣu vājasātaye //	bhareṣu vājasātaye 
SA_GV01_rvh1-10u-5642	RV_3,037.06a vājeṣu sāsahir bhava tvām īmahe śatakrato /	vājeṣu sāsahiḥ bhava tvām īmahe śatakrato 
SA_GV01_rvh1-10u-5643	RV_3,037.06c indra vṛtrāya hantave //	indra vṛtrāya hantave 
SA_GV01_rvh1-10u-5644	RV_3,037.07a dyumneṣu pṛtanājye pṛtsutūrṣu śravassu ca /	dyumneṣu pṛtanājye pṛtsutūrṣu śravassu ca 
SA_GV01_rvh1-10u-5645	RV_3,037.07c indra sākṣvābhimātiṣu //	indra sākṣva abhimātiṣu 
SA_GV01_rvh1-10u-5646	RV_3,037.08a śuṣmintamaṃ na ūtaye dyumninam pāhi jāgṛvim /	śuṣmintamam naḥ ūtaye dyumninam pāhi jāgṛvim 
SA_GV01_rvh1-10u-5647	RV_3,037.08c indra somaṃ śatakrato //	indra somam śatakrato 
SA_GV01_rvh1-10u-5648	RV_3,037.09a indriyāṇi śatakrato yā te janeṣu pañcasu /	indriyāṇi śatakrato yā te janeṣu pañcasu 
SA_GV01_rvh1-10u-5649	RV_3,037.09c indra tāni ta ā vṛṇe //	indra tāni te ā vṛṇe 
SA_GV01_rvh1-10u-5650	RV_3,037.10a agann indra śravo bṛhad dyumnaṃ dadhiṣva duṣṭaram /	agan indra śravaḥ bṛhat dyumnam dadhiṣva duṣṭaram 
SA_GV01_rvh1-10u-5651	RV_3,037.10c ut te śuṣmaṃ tirāmasi //	ud te śuṣmam tirāmasi 
SA_GV01_rvh1-10u-5652	RV_3,037.11a arvāvato na ā gahy atho śakra parāvataḥ /	arvāvataḥ naḥ ā gahi atha u śakra parāvataḥ 
SA_GV01_rvh1-10u-5653	RV_3,037.11c u loko yas te adriva indreha tata ā gahi //	u lokaḥ yaḥ te adrivas indra iha tatas ā gahi 
SA_GV01_rvh1-10u-5654	RV_3,038.01a abhi taṣṭeva dīdhayā manīṣām atyo na vājī sudhuro jihānaḥ /	abhi taṣṭā iva dīdhayāḥ manīṣām atyaḥ na vājī su dhuraḥ jihānaḥ 
SA_GV01_rvh1-10u-5655	RV_3,038.01c abhi priyāṇi marmṛśat parāṇi kavīṃr icchāmi saṃdṛśe sumedhāḥ //	abhi priyāṇi marmṛśat parāṇi kavīṃr icchāmi saṃdṛśe sumedhāḥ 
SA_GV01_rvh1-10u-5656	RV_3,038.02a inota pṛccha janimā kavīnām manodhṛtaḥ sukṛtas takṣata dyām /	inā uta pṛccha janimā kavīnām manodhṛtaḥ su kṛtaḥ takṣata dyām 
SA_GV01_rvh1-10u-5657	RV_3,038.02c imā u te praṇyo vardhamānā manovātā adha nu dharmaṇi gman //	imāḥ u te praṇyaḥ vardhamānāḥ manaḥ vātāḥ adha nu dharmaṇi gman 
SA_GV01_rvh1-10u-5658	RV_3,038.03a ni ṣīm id atra guhyā dadhānā uta kṣatrāya rodasī sam añjan /	ni sīm id atra guhyā dadhānāḥ uta kṣatrāya rodasī sam añjan 
SA_GV01_rvh1-10u-5659	RV_3,038.03c sam mātrābhir mamire yemur urvī antar mahī samṛte dhāyase dhuḥ //	sam mātrābhiḥ mamire yemuḥ urvī antar mahī samṛte dhāyase dhuḥ 
SA_GV01_rvh1-10u-5660	RV_3,038.04a ātiṣṭhantam pari viśve abhūṣañ chriyo vasānaś carati svarociḥ /	ātiṣṭhantam pari viśve abhūṣam chriyaḥ vasānaḥ carati sva rociḥ 
SA_GV01_rvh1-10u-5661	RV_3,038.04c mahat tad vṛṣṇo asurasya nāmā viśvarūpo amṛtāni tasthau //	mahat tat vṛṣṇaḥ asurasya nāma ā viśva rūpaḥ amṛtāni tasthau 
SA_GV01_rvh1-10u-5662	RV_3,038.05a asūta pūrvo vṛṣabho jyāyān imā asya śurudhaḥ santi pūrvīḥ /	asūta pūrvaḥ vṛṣabhaḥ jyāyān imāḥ asya śurudhaḥ santi pūrvīḥ 
SA_GV01_rvh1-10u-5663	RV_3,038.05c divo napātā vidathasya dhībhiḥ kṣatraṃ rājānā pradivo dadhāthe //	divaḥ napātā vidathasya dhībhiḥ kṣatram rājānā pradivaḥ dadhāthe 
SA_GV01_rvh1-10u-5664	RV_3,038.06a trīṇi rājānā vidathe purūṇi pari viśvāni bhūṣathaḥ sadāṃsi /	trīṇi rājānā vidathe purūṇi pari viśvāni bhūṣathaḥ sadāṃsi 
SA_GV01_rvh1-10u-5665	RV_3,038.06c apaśyam atra manasā jaganvān vrate gandharvāṃ api vāyukeśān //	apaśyam atra manasā jaganvān vrate gandharvān api vāyu keśān 
SA_GV01_rvh1-10u-5666	RV_3,038.07a tad in nv asya vṛṣabhasya dhenor ā nāmabhir mamire sakmyaṃ goḥ /	tat id nu asya vṛṣabhasya dhenoḥ ā nāmabhiḥ mamire sakmyam goḥ 
SA_GV01_rvh1-10u-5667	RV_3,038.07c anyad-anyad asuryaṃ vasānā ni māyino mamire rūpam asmin //	anyat anyat asuryam vasānāḥ ni māyinaḥ mamire rūpam asmin 
SA_GV01_rvh1-10u-5668	RV_3,038.08a tad in nv asya savitur nakir me hiraṇyayīm amatiṃ yām aśiśret /	tat id nu asya savituḥ nakir me hiraṇyayīm amatim yām aśiśret 
SA_GV01_rvh1-10u-5669	RV_3,038.08c ā suṣṭutī rodasī viśvaminve apīva yoṣā janimāni vavre //	ā suṣṭutī rodasī viśvaminve api iva yoṣā janimāni vavre 
SA_GV01_rvh1-10u-5670	RV_3,038.09a yuvam pratnasya sādhatho maho yad daivī svastiḥ pari ṇaḥ syātam /	yuvam pratnasya sādhathaḥ mahaḥ yat daivī svastiḥ pari naḥ syātam 
SA_GV01_rvh1-10u-5671	RV_3,038.09c gopājihvasya tasthuṣo virūpā viśve paśyanti māyinaḥ kṛtāni //	gopā jihvasya tasthuṣaḥ virūpāḥ viśve paśyanti māyinaḥ kṛtāni 
SA_GV01_rvh1-10u-5672	RV_3,038.10a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5673	RV_3,038.10c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5674	RV_3,039.01a indram matir hṛda ā vacyamānācchā patiṃ stomataṣṭā jigāti /	indram matiḥ hṛdaḥ ā vacyamānā acchā patim stoma taṣṭā jigāti 
SA_GV01_rvh1-10u-5675	RV_3,039.01c yā jāgṛvir vidathe śasyamānendra yat te jāyate viddhi tasya //	yā jāgṛviḥ vidathe śasyamānā indra yat te jāyate viddhi tasya 
SA_GV01_rvh1-10u-5676	RV_3,039.02a divaś cid ā pūrvyā jāyamānā vi jāgṛvir vidathe śasyamānā /	divaḥ cit ā pūrvyā jāyamānā vi jāgṛviḥ vidathe śasyamānā 
SA_GV01_rvh1-10u-5677	RV_3,039.02c bhadrā vastrāṇy arjunā vasānā seyam asme sanajā pitryā dhīḥ //	bhadrā vastrāṇi arjunā vasānā sā iyam asme sana jā pitryā dhīḥ 
SA_GV01_rvh1-10u-5678	RV_3,039.03a yamā cid atra yamasūr asūta jihvāyā agram patad ā hy asthāt /	yamā cit atra yama sūḥ asūta jihvāyāḥ agram patat ā hi asthāt 
SA_GV01_rvh1-10u-5679	RV_3,039.03c vapūṃṣi jātā mithunā sacete tamohanā tapuṣo budhna etā //	vapūṃṣi jātā mithunā sacete tamaḥ hanā tapuṣaḥ budhne etā 
SA_GV01_rvh1-10u-5680	RV_3,039.04a nakir eṣāṃ ninditā martyeṣu ye asmākam pitaro goṣu yodhāḥ /	nakir eṣām ninditā martyeṣu ye asmākam pitaraḥ goṣu yodhāḥ 
SA_GV01_rvh1-10u-5681	RV_3,039.04c indra eṣāṃ dṛṃhitā māhināvān ud gotrāṇi sasṛje daṃsanāvān //	indraḥ eṣām dṛṃhitā māhināvān ud gotrāṇi sasṛje daṃsanāvān 
SA_GV01_rvh1-10u-5682	RV_3,039.05a sakhā ha yatra sakhibhir navagvair abhijñv ā satvabhir gā anugman /	sakhā ha yatra sakhibhiḥ navagvaiḥ abhijñu ā satvabhiḥ gāḥ anugman 
SA_GV01_rvh1-10u-5683	RV_3,039.05c satyaṃ tad indro daśabhir daśagvaiḥ sūryaṃ viveda tamasi kṣiyantam //	satyam tat indraḥ daśabhiḥ daśagvaiḥ sūryam viveda tamasi kṣiyantam 
SA_GV01_rvh1-10u-5684	RV_3,039.06a indro madhu sambhṛtam usriyāyām padvad viveda śaphavan name goḥ /	indraḥ madhu sambhṛtam usriyāyām padvat viveda śaphavat name goḥ 
SA_GV01_rvh1-10u-5685	RV_3,039.06c guhā hitaṃ guhyaṃ gūḷham apsu haste dadhe dakṣiṇe dakṣiṇāvān //	guhā hitam guhyam gūḍham apsu haste dadhe dakṣiṇe dakṣiṇāvān 
SA_GV01_rvh1-10u-5686	RV_3,039.07a jyotir vṛṇīta tamaso vijānann āre syāma duritād abhīke /	jyotiḥ vṛṇīta tamasaḥ vijānan āre syāma duritāt abhīke 
SA_GV01_rvh1-10u-5687	RV_3,039.07c imā giraḥ somapāḥ somavṛddha juṣasvendra purutamasya kāroḥ //	imāḥ giraḥ soma pāḥ soma vṛddha juṣasva indra purutamasya kāroḥ 
SA_GV01_rvh1-10u-5688	RV_3,039.08a jyotir yajñāya rodasī anu ṣyād āre syāma duritasya bhūreḥ /	jyotiḥ yajñāya rodasī anu syāt āre syāma duritasya bhūreḥ 
SA_GV01_rvh1-10u-5689	RV_3,039.08c bhūri cid dhi tujato martyasya supārāso vasavo barhaṇāvat //	bhūri cit hi tujataḥ martyasya su pārāsaḥ vasavaḥ barhaṇāvat 
SA_GV01_rvh1-10u-5690	RV_3,039.09a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5691	RV_3,039.09c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5692	RV_3,040.01a indra tvā vṛṣabhaṃ vayaṃ sute some havāmahe /	indra tvā vṛṣabham vayam sute some havāmahe 
SA_GV01_rvh1-10u-5693	RV_3,040.01c sa pāhi madhvo andhasaḥ //	sa pāhi madhvaḥ andhasaḥ 
SA_GV01_rvh1-10u-5694	RV_3,040.02a indra kratuvidaṃ sutaṃ somaṃ harya puruṣṭuta /	indra kratu vidam sutam somam harya puruṣṭuta 
SA_GV01_rvh1-10u-5695	RV_3,040.02c pibā vṛṣasva tātṛpim //	pibā vṛṣasva tātṛpim 
SA_GV01_rvh1-10u-5696	RV_3,040.03a indra pra ṇo dhitāvānaṃ yajñaṃ viśvebhir devebhiḥ /	indra pra naḥ dhitāvānam yajñam viśvebhiḥ devebhiḥ 
SA_GV01_rvh1-10u-5697	RV_3,040.03c tira stavāna viśpate //	tira stavāna viśpate 
SA_GV01_rvh1-10u-5698	RV_3,040.04a indra somāḥ sutā ime tava pra yanti satpate /	indra somāḥ sutāḥ ime tava pra yanti satpate 
SA_GV01_rvh1-10u-5699	RV_3,040.04c kṣayaṃ candrāsa indavaḥ //	kṣayam candrāsaḥ indavaḥ 
SA_GV01_rvh1-10u-5700	RV_3,040.05a dadhiṣvā jaṭhare sutaṃ somam indra vareṇyam /	dadhiṣva ā jaṭhare sutam somam indra vareṇyam 
SA_GV01_rvh1-10u-5701	RV_3,040.05c tava dyukṣāsa indavaḥ //	tava dyu kṣāsaḥ indavaḥ 
SA_GV01_rvh1-10u-5702	RV_3,040.06a girvaṇaḥ pāhi naḥ sutam madhor dhārābhir ajyase /	girvaṇaḥ pāhi naḥ sutam madhoḥ dhārābhiḥ ajyase 
SA_GV01_rvh1-10u-5703	RV_3,040.06c indra tvādātam id yaśaḥ //	indra tvādātam id yaśaḥ 
SA_GV01_rvh1-10u-5704	RV_3,040.07a abhi dyumnāni vanina indraṃ sacante akṣitā /	abhi dyumnāni vaninaḥ indram sacante akṣitā 
SA_GV01_rvh1-10u-5705	RV_3,040.07c pītvī somasya vāvṛdhe //	pītvī somasya vāvṛdhe 
SA_GV01_rvh1-10u-5706	RV_3,040.08a arvāvato na ā gahi parāvataś ca vṛtrahan /	arvāvataḥ naḥ ā gahi parāvataḥ ca vṛtrahan 
SA_GV01_rvh1-10u-5707	RV_3,040.08c imā juṣasva no giraḥ //	imāḥ juṣasva naḥ giraḥ 
SA_GV01_rvh1-10u-5708	RV_3,040.09a yad antarā parāvatam arvāvataṃ ca hūyase /	yat antarā parāvatam arvāvatam ca hūyase 
SA_GV01_rvh1-10u-5709	RV_3,040.09c indreha tata ā gahi //	indra iha tatas ā gahi 
SA_GV01_rvh1-10u-5710	RV_3,041.01a ā tū na indra madryag ghuvānaḥ somapītaye /	ā tū naḥ indra madryak huvānaḥ soma pītaye 
SA_GV01_rvh1-10u-5711	RV_3,041.01c haribhyāṃ yāhy adrivaḥ //	haribhyām yāhi adrivas 
SA_GV01_rvh1-10u-5712	RV_3,041.02a satto hotā na ṛtviyas tistire barhir ānuṣak /	sattaḥ hotā naḥ ṛtviyaḥ tistire barhiḥ ānuṣak 
SA_GV01_rvh1-10u-5713	RV_3,041.02c ayujran prātar adrayaḥ //	ayujran prātar adrayaḥ 
SA_GV01_rvh1-10u-5714	RV_3,041.03a imā brahma brahmavāhaḥ kriyanta ā barhiḥ sīda /	imā brahma brahma vāhaḥ kriyante ā barhiḥ sīda 
SA_GV01_rvh1-10u-5715	RV_3,041.03c vīhi śūra puroḷāśam //	vīhi śūra puroḷāśam 
SA_GV01_rvh1-10u-5716	RV_3,041.04a rārandhi savaneṣu ṇa eṣu stomeṣu vṛtrahan /	rārandhi savaneṣu naḥ eṣu stomeṣu vṛtrahan 
SA_GV01_rvh1-10u-5717	RV_3,041.04c uktheṣv indra girvaṇaḥ //	uktheṣu indra girvaṇaḥ 
SA_GV01_rvh1-10u-5718	RV_3,041.05a matayaḥ somapām uruṃ rihanti śavasas patim /	matayaḥ soma pām urum rihanti śavasaḥ patim 
SA_GV01_rvh1-10u-5719	RV_3,041.05c indraṃ vatsaṃ na mātaraḥ //	indram vatsam na mātaraḥ 
SA_GV01_rvh1-10u-5720	RV_3,041.06a sa mandasvā hy andhaso rādhase tanvā mahe /	sa mandasva hi andhasaḥ rādhase tanvā mahe 
SA_GV01_rvh1-10u-5721	RV_3,041.06c na stotāraṃ nide karaḥ //	na stotāram nide karaḥ 
SA_GV01_rvh1-10u-5722	RV_3,041.07a vayam indra tvāyavo haviṣmanto jarāmahe /	vayam indra tvāyavaḥ haviṣmantaḥ jarāmahe 
SA_GV01_rvh1-10u-5723	RV_3,041.07c uta tvam asmayur vaso //	uta tvam asmayuḥ vaso 
SA_GV01_rvh1-10u-5724	RV_3,041.08a māre asmad vi mumuco haripriyārvāṅ yāhi /	mā āre asmat vi mumucaḥ hari priya arvāṅ yāhi 
SA_GV01_rvh1-10u-5725	RV_3,041.08c indra svadhāvo matsveha //	indra svadhāvas matsva iha 
SA_GV01_rvh1-10u-5726	RV_3,041.09a arvāñcaṃ tvā sukhe rathe vahatām indra keśinā /	arvāñcam tvā sukhe rathe vahatām indra keśinā 
SA_GV01_rvh1-10u-5727	RV_3,041.09c ghṛtasnū barhir āsade //	ghṛtasnū barhiḥ āsade 
SA_GV01_rvh1-10u-5728	RV_3,042.01a upa naḥ sutam ā gahi somam indra gavāśiram /	upa naḥ sutam ā gahi somam indra gavāśiram 
SA_GV01_rvh1-10u-5729	RV_3,042.01c haribhyāṃ yas te asmayuḥ //	haribhyām yaḥ te asmayuḥ 
SA_GV01_rvh1-10u-5730	RV_3,042.02a tam indra madam ā gahi barhiṣṭhāṃ grāvabhiḥ sutam /	tam indra madam ā gahi grāvabhiḥ sutam 
SA_GV01_rvh1-10u-5731	RV_3,042.02c kuvin nv asya tṛpṇavaḥ //	kuvid nu asya tṛpṇavaḥ 
SA_GV01_rvh1-10u-5732	RV_3,042.03a indram itthā giro mamācchāgur iṣitā itaḥ /	indram itthā giraḥ mama acchā aguḥ iṣitāḥ itas 
SA_GV01_rvh1-10u-5733	RV_3,042.03c āvṛte somapītaye //	āvṛte soma pītaye 
SA_GV01_rvh1-10u-5734	RV_3,042.04a indraṃ somasya pītaye stomair iha havāmahe /	indram somasya pītaye stomaiḥ iha havāmahe 
SA_GV01_rvh1-10u-5735	RV_3,042.04c ukthebhiḥ kuvid āgamat //	ukthebhiḥ kuvid āgamat 
SA_GV01_rvh1-10u-5736	RV_3,042.05a indra somāḥ sutā ime tān dadhiṣva śatakrato /	indra somāḥ sutāḥ ime tān dadhiṣva śatakrato 
SA_GV01_rvh1-10u-5737	RV_3,042.05c jaṭhare vājinīvaso //	jaṭhare vājinīvaso 
SA_GV01_rvh1-10u-5738	RV_3,042.06a vidmā hi tvā dhanañjayaṃ vājeṣu dadhṛṣaṃ kave /	vidma hi tvā dhanañjayam vājeṣu dadhṛṣam kave 
SA_GV01_rvh1-10u-5739	RV_3,042.06c adhā te sumnam īmahe //	adhā te sumnam īmahe 
SA_GV01_rvh1-10u-5740	RV_3,042.07a imam indra gavāśiraṃ yavāśiraṃ ca naḥ piba /	imam indra gavāśiram yava āśiram ca naḥ piba 
SA_GV01_rvh1-10u-5741	RV_3,042.07c āgatyā vṛṣabhiḥ sutam //	āgatyā vṛṣabhiḥ sutam 
SA_GV01_rvh1-10u-5742	RV_3,042.08a tubhyed indra sva okye somaṃ codāmi pītaye /	tubhya id indra sve okye somam codāmi pītaye 
SA_GV01_rvh1-10u-5743	RV_3,042.08c eṣa rārantu te hṛdi //	eṣa rārantu te hṛdi 
SA_GV01_rvh1-10u-5744	RV_3,042.09a tvāṃ sutasya pītaye pratnam indra havāmahe /	tvām sutasya pītaye pratnam indra havāmahe 
SA_GV01_rvh1-10u-5745	RV_3,042.09c kuśikāso avasyavaḥ //	kuśikāsaḥ avasyavaḥ 
SA_GV01_rvh1-10u-5746	RV_3,043.01a ā yāhy arvāṅ upa vandhureṣṭhās taved anu pradivaḥ somapeyam /	ā yāhi arvāṅ upa vandhureṣṭhāḥ tava id anu pradivaḥ soma peyam 
SA_GV01_rvh1-10u-5747	RV_3,043.01c priyā sakhāyā vi mucopa barhis tvām ime havyavāho havante //	priyā sakhāyā vi muca upa barhiḥ tvām ime havyavāhaḥ havante 
SA_GV01_rvh1-10u-5748	RV_3,043.02a ā yāhi pūrvīr ati carṣaṇīr āṃ arya āśiṣa upa no haribhyām /	ā yāhi pūrvīḥ ati carṣaṇīḥ aryaḥ āśiṣaḥ upa naḥ haribhyām 
SA_GV01_rvh1-10u-5749	RV_3,043.02c imā hi tvā mataya stomataṣṭā indra havante sakhyaṃ juṣāṇāḥ //	imāḥ hi tvā matayaḥ stoma taṣṭāḥ indra havante sakhyam juṣāṇāḥ 
SA_GV01_rvh1-10u-5750	RV_3,043.03a ā no yajñaṃ namovṛdhaṃ sajoṣā indra deva haribhir yāhi tūyam /	ā naḥ yajñam namaḥ vṛdham sajoṣāḥ indra deva haribhiḥ yāhi tūyam 
SA_GV01_rvh1-10u-5751	RV_3,043.03c ahaṃ hi tvā matibhir johavīmi ghṛtaprayāḥ sadhamāde madhūnām //	aham hi tvā matibhiḥ johavīmi ghṛta prayāḥ sadhamāde madhūnām 
SA_GV01_rvh1-10u-5752	RV_3,043.04a ā ca tvām etā vṛṣaṇā vahāto harī sakhāyā sudhurā svaṅgā /	ā ca tvām etā vṛṣaṇā vahātaḥ harī sakhāyā su dhurā su aṅgā 
SA_GV01_rvh1-10u-5753	RV_3,043.04c dhānāvad indraḥ savanaṃ juṣāṇaḥ sakhā sakhyuḥ śṛṇavad vandanāni //	dhānāvat indraḥ savanam juṣāṇaḥ sakhā sakhyuḥ śṛṇavat vandanāni 
SA_GV01_rvh1-10u-5754	RV_3,043.05a kuvin mā gopāṃ karase janasya kuvid rājānam maghavann ṛjīṣin /	kuvid mā gopām karase janasya kuvid rājānam maghavan ṛjīṣin 
SA_GV01_rvh1-10u-5755	RV_3,043.05c kuvin ma ṛṣim papivāṃsaṃ sutasya kuvin me vasvo amṛtasya śikṣāḥ //	kuvid me ṛṣim papivāṃsam sutasya kuvid me vasvaḥ amṛtasya śikṣāḥ 
SA_GV01_rvh1-10u-5756	RV_3,043.06a ā tvā bṛhanto harayo yujānā arvāg indra sadhamādo vahantu /	ā tvā bṛhantaḥ harayaḥ yujānāḥ arvāk indra sadhamādaḥ vahantu 
SA_GV01_rvh1-10u-5757	RV_3,043.06c pra ye dvitā diva ṛñjanty ātāḥ susammṛṣṭāso vṛṣabhasya mūrāḥ //	pra ye dvitā divaḥ ṛñjanti ātāḥ su sammṛṣṭāsaḥ vṛṣabhasya mūrāḥ 
SA_GV01_rvh1-10u-5758	RV_3,043.07a indra piba vṛṣadhūtasya vṛṣṇa ā yaṃ te śyena uśate jabhāra /	indra piba vṛṣa dhūtasya vṛṣṇaḥ ā yam te śyenaḥ uśate jabhāra 
SA_GV01_rvh1-10u-5759	RV_3,043.07c yasya made cyāvayasi pra kṛṣṭīr yasya made apa gotrā vavartha //	yasya made cyāvayasi pra kṛṣṭīḥ yasya made apa gotrā vavartha 
SA_GV01_rvh1-10u-5760	RV_3,043.08a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5761	RV_3,043.08c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5762	RV_3,044.01a ayaṃ te astu haryataḥ soma ā haribhiḥ sutaḥ /	ayam te astu haryataḥ somaḥ ā haribhiḥ sutaḥ 
SA_GV01_rvh1-10u-5763	RV_3,044.01c juṣāṇa indra haribhir na ā gahy ā tiṣṭha haritaṃ ratham //	juṣāṇaḥ indra haribhiḥ naḥ ā gahi ā tiṣṭha haritam ratham 
SA_GV01_rvh1-10u-5764	RV_3,044.02a haryann uṣasam arcayaḥ sūryaṃ haryann arocayaḥ /	haryan uṣasam arcayaḥ sūryam haryan arocayaḥ 
SA_GV01_rvh1-10u-5765	RV_3,044.02c vidvāṃś cikitvān haryaśva vardhasa indra viśvā abhi śriyaḥ //	vidvān cikitvān haryaśva vardhase indra viśvāḥ abhi śriyaḥ 
SA_GV01_rvh1-10u-5766	RV_3,044.03a dyām indro haridhāyasam pṛthivīṃ harivarpasam /	dyām indraḥ hari dhāyasam pṛthivīm hari varpasam 
SA_GV01_rvh1-10u-5767	RV_3,044.03c adhārayad dharitor bhūri bhojanaṃ yayor antar hariś carat //	adhārayat haritoḥ bhūri bhojanam yayoḥ antar hariḥ carat 
SA_GV01_rvh1-10u-5768	RV_3,044.04a jajñāno harito vṛṣā viśvam ā bhāti rocanam /	jajñānaḥ haritaḥ vṛṣā viśvam ā bhāti rocanam 
SA_GV01_rvh1-10u-5769	RV_3,044.04c haryaśvo haritaṃ dhatta āyudham ā vajram bāhvor harim //	hari aśvaḥ haritam dhatte āyudham ā vajram bāhvoḥ harim 
SA_GV01_rvh1-10u-5770	RV_3,044.05a indro haryantam arjunaṃ vajraṃ śukrair abhīvṛtam /	indraḥ haryantam arjunam vajram śukraiḥ abhīvṛtam 
SA_GV01_rvh1-10u-5771	RV_3,044.05c apāvṛṇod dharibhir adribhiḥ sutam ud gā haribhir ājata //	apāvṛṇot haribhiḥ adribhiḥ sutam ud gāḥ haribhiḥ ājata 
SA_GV01_rvh1-10u-5772	RV_3,045.01a ā mandrair indra haribhir yāhi mayūraromabhiḥ /	ā mandraiḥ indra haribhiḥ yāhi mayūra romabhiḥ 
SA_GV01_rvh1-10u-5773	RV_3,045.01c mā tvā ke cin ni yaman viṃ na pāśino 'ti dhanveva tāṃ ihi //	mā tvā ke cit ni yaman vim na pāśinaḥ ti dhanvā iva tām ihi 
SA_GV01_rvh1-10u-5774	RV_3,045.02a vṛtrakhādo valaṃrujaḥ purāṃ darmo apām ajaḥ /	vṛtra khādaḥ valaṃrujaḥ purām darmaḥ apām ajaḥ 
SA_GV01_rvh1-10u-5775	RV_3,045.02c sthātā rathasya haryor abhisvara indro dṛḷhā cid ārujaḥ //	sthātā rathasya haryoḥ abhisvaraḥ indraḥ dṛḷhā cit ārujaḥ 
SA_GV01_rvh1-10u-5776	RV_3,045.03a gambhīrāṃ udadhīṃr iva kratum puṣyasi gā iva /	gambhīrān udadhīṃr iva kratum puṣyasi gāḥ iva 
SA_GV01_rvh1-10u-5777	RV_3,045.03c pra sugopā yavasaṃ dhenavo yathā hradaṃ kulyā ivāśata //	pra su gopāḥ yavasam dhenavaḥ yathā hradam kulyāḥ iva āśata 
SA_GV01_rvh1-10u-5778	RV_3,045.04a ā nas tujaṃ rayim bharāṃśaṃ na pratijānate /	ā naḥ tujam rayim bhara aṃśam na pratijānate 
SA_GV01_rvh1-10u-5779	RV_3,045.04c vṛkṣam pakvam phalam aṅkīva dhūnuhīndra sampāraṇaṃ vasu //	vṛkṣam pakvam phalam aṅkī iva dhūnuhi indra sampāraṇam vasu 
SA_GV01_rvh1-10u-5780	RV_3,045.05a svayur indra svarāḷ asi smaddiṣṭiḥ svayaśastaraḥ /	svayuḥ indra svarāj asi smaddiṣṭiḥ sva yaśastaraḥ 
SA_GV01_rvh1-10u-5781	RV_3,045.05c sa vāvṛdhāna ojasā puruṣṭuta bhavā naḥ suśravastamaḥ //	sa vāvṛdhānaḥ ojasā puruṣṭuta bhava naḥ su śravastamaḥ 
SA_GV01_rvh1-10u-5782	RV_3,046.01a yudhmasya te vṛṣabhasya svarāja ugrasya yūna sthavirasya ghṛṣveḥ /	yudhmasya te vṛṣabhasya svarājaḥ ugrasya yūna sthavirasya ghṛṣveḥ 
SA_GV01_rvh1-10u-5783	RV_3,046.01c ajūryato vajriṇo vīryāṇīndra śrutasya mahato mahāni //	a jūryataḥ vajriṇaḥ vīryāṇi indra śrutasya mahataḥ mahāni 
SA_GV01_rvh1-10u-5784	RV_3,046.02a mahāṃ asi mahiṣa vṛṣṇyebhir dhanaspṛd ugra sahamāno anyān /	mahān asi mahiṣa vṛṣṇyebhiḥ dhana spṛt ugra sahamānaḥ anyān 
SA_GV01_rvh1-10u-5785	RV_3,046.02c eko viśvasya bhuvanasya rājā sa yodhayā ca kṣayayā ca janān //	ekaḥ viśvasya bhuvanasya rājā sa yodhayā ca kṣayayā ca janān 
SA_GV01_rvh1-10u-5786	RV_3,046.03a pra mātrābhī ririce rocamānaḥ pra devebhir viśvato apratītaḥ /	pra mātrābhiḥ ririce rocamānaḥ pra devebhiḥ viśvatas apratītaḥ 
SA_GV01_rvh1-10u-5787	RV_3,046.03c pra majmanā diva indraḥ pṛthivyāḥ proror maho antarikṣād ṛjīṣī //	pra majmanā divaḥ indraḥ pṛthivyāḥ pra uroḥ mahaḥ antarikṣāt ṛjīṣī 
SA_GV01_rvh1-10u-5788	RV_3,046.04a uruṃ gabhīraṃ januṣābhy ugraṃ viśvavyacasam avatam matīnām /	urum gabhīram januṣā abhi ugram viśva vyacasam avatam matīnām 
SA_GV01_rvh1-10u-5789	RV_3,046.04c indraṃ somāsaḥ pradivi sutāsaḥ samudraṃ na sravata ā viśanti //	indram somāsaḥ pradivi sutāsaḥ samudram na sravataḥ ā viśanti 
SA_GV01_rvh1-10u-5790	RV_3,046.05a yaṃ somam indra pṛthivīdyāvā garbhaṃ na mātā bibhṛtas tvāyā /	yam somam indra pṛthivī dyāvā garbham na mātā bibhṛtaḥ tvāyā 
SA_GV01_rvh1-10u-5791	RV_3,046.05c taṃ te hinvanti tam u te mṛjanty adhvaryavo vṛṣabha pātavā u //	tam te hinvanti tam u te mṛjanti adhvaryavaḥ vṛṣabha pātavai u 
SA_GV01_rvh1-10u-5792	RV_3,047.01a marutvāṃ indra vṛṣabho raṇāya pibā somam anuṣvadham madāya /	indra vṛṣabhaḥ raṇāya piba somam anuṣvadham madāya 
SA_GV01_rvh1-10u-5793	RV_3,047.01c ā siñcasva jaṭhare madhva ūrmiṃ tvaṃ rājāsi pradivaḥ sutānām //	ā siñcasva jaṭhare madhvaḥ ūrmim tvam rājā asi pradivaḥ sutānām 
SA_GV01_rvh1-10u-5794	RV_3,047.02a sajoṣā indra sagaṇo marudbhiḥ somam piba vṛtrahā śūra vidvān /	sajoṣāḥ indra sa gaṇaḥ marudbhiḥ somam piba vṛtrahā śūra vidvān 
SA_GV01_rvh1-10u-5795	RV_3,047.02c jahi śatrūṃr apa mṛdho nudasvāthābhayaṃ kṛṇuhi viśvato naḥ //	jahi śatrūṃr apa mṛdhaḥ nudasva atha abhayam kṛṇuhi viśvatas naḥ 
SA_GV01_rvh1-10u-5796	RV_3,047.03a uta ṛtubhir ṛtupāḥ pāhi somam indra devebhiḥ sakhibhiḥ sutaṃ naḥ /	uta ṛtubhiḥ ṛtu pāḥ pāhi somam indra devebhiḥ sakhibhiḥ sutam naḥ 
SA_GV01_rvh1-10u-5797	RV_3,047.03c yāṃ ābhajo maruto ye tvānv ahan vṛtram adadhus tubhyam ojaḥ //	yām ābhajaḥ marutaḥ ye tvā anu ahan vṛtram adadhuḥ tubhyam ojaḥ 
SA_GV01_rvh1-10u-5798	RV_3,047.04a ye tvāhihatye maghavann avardhan ye śāmbare harivo ye gaviṣṭau /	ye tvā ahi hatye maghavan avardhan ye śāmbare harivas ye gaviṣṭau 
SA_GV01_rvh1-10u-5799	RV_3,047.04c ye tvā nūnam anumadanti viprāḥ pibendra somaṃ sagaṇo marudbhiḥ //	ye tvā nūnam anumadanti viprāḥ piba indra somam sa gaṇaḥ marudbhiḥ 
SA_GV01_rvh1-10u-5800	RV_3,047.05a marutvantaṃ vṛṣabhaṃ vāvṛdhānam akavāriṃ divyaṃ śāsam indram /	marutvantam vṛṣabham vāvṛdhānam a kavārim divyam śāsam indram 
SA_GV01_rvh1-10u-5801	RV_3,047.05c viśvāsāham avase nūtanāyograṃ sahodām iha taṃ huvema //	viśvāsāham avase nūtanāya ugram sahaḥ dām iha tam huvema 
SA_GV01_rvh1-10u-5802	RV_3,048.01a sadyo ha jāto vṛṣabhaḥ kanīnaḥ prabhartum āvad andhasaḥ sutasya /	sadyas ha jātaḥ vṛṣabhaḥ kanīnaḥ prabhartum āvat andhasaḥ sutasya 
SA_GV01_rvh1-10u-5803	RV_3,048.01c sādhoḥ piba pratikāmaṃ yathā te rasāśiraḥ prathamaṃ somyasya //	sādhoḥ piba pratikāmam yathā te rasāśiraḥ prathamam somyasya 
SA_GV01_rvh1-10u-5804	RV_3,048.02a yaj jāyathās tad ahar asya kāme 'ṃśoḥ pīyūṣam apibo giriṣṭhām /	yat jāyathāḥ tat ahar asya kāme ṃśoḥ pīyūṣam apibaḥ giriṣṭhām 
SA_GV01_rvh1-10u-5805	RV_3,048.02c taṃ te mātā pari yoṣā janitrī mahaḥ pitur dama āsiñcad agre //	tam te mātā pari yoṣā janitrī mahaḥ pituḥ dame āsiñcat agre 
SA_GV01_rvh1-10u-5806	RV_3,048.03a upasthāya mātaram annam aiṭṭa tigmam apaśyad abhi somam ūdhaḥ /	upasthāya mātaram annam tigmam apaśyat abhi somam ūdhaḥ 
SA_GV01_rvh1-10u-5807	RV_3,048.03c prayāvayann acarad gṛtso anyān mahāni cakre purudhapratīkaḥ //	prayāvayan acarat gṛtsaḥ anyān mahāni cakre purudha pratīkaḥ 
SA_GV01_rvh1-10u-5808	RV_3,048.04a ugras turāṣāḷ abhibhūtyojā yathāvaśaṃ tanvaṃ cakra eṣaḥ /	ugraḥ turāṣāh abhibhūti ojāḥ yathāvaśam tanvam cakre eṣaḥ 
SA_GV01_rvh1-10u-5809	RV_3,048.04c tvaṣṭāram indro januṣābhibhūyāmuṣyā somam apibac camūṣu //	tvaṣṭāram indraḥ januṣā abhibhūya amuṣya ā somam apibat camūṣu 
SA_GV01_rvh1-10u-5810	RV_3,048.05a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5811	RV_3,048.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5812	RV_3,049.01a śaṃsā mahām indraṃ yasmin viśvā ā kṛṣṭayaḥ somapāḥ kāmam avyan /	śaṃsa mahām indram yasmin viśvāḥ ā kṛṣṭayaḥ soma pāḥ kāmam avyan 
SA_GV01_rvh1-10u-5813	RV_3,049.01c yaṃ sukratuṃ dhiṣaṇe vibhvataṣṭaṃ ghanaṃ vṛtrāṇāṃ janayanta devāḥ //	yam sukratum dhiṣaṇe vibhva taṣṭam ghanam vṛtrāṇām janayanta devāḥ 
SA_GV01_rvh1-10u-5814	RV_3,049.02a yaṃ nu nakiḥ pṛtanāsu svarājaṃ dvitā tarati nṛtamaṃ hariṣṭhām /	yam nu nakir pṛtanāsu sva rājam dvitā tarati nṛtamam hariṣṭhām 
SA_GV01_rvh1-10u-5815	RV_3,049.02c inatamaḥ satvabhir yo ha śūṣaiḥ pṛthujrayā aminād āyur dasyoḥ //	inatamaḥ satvabhiḥ yaḥ ha śūṣaiḥ pṛthujrayā amināt āyuḥ dasyoḥ 
SA_GV01_rvh1-10u-5816	RV_3,049.03a sahāvā pṛtsu taraṇir nārvā vyānaśī rodasī mehanāvān /	sahāvā pṛtsu taraṇiḥ na arvā vyānaśī rodasī mehanāvān 
SA_GV01_rvh1-10u-5817	RV_3,049.03c bhago na kāre havyo matīnām piteva cāruḥ suhavo vayodhāḥ //	bhagaḥ na kāre havyaḥ matīnām pitā iva cāruḥ su havaḥ vayodhāḥ 
SA_GV01_rvh1-10u-5818	RV_3,049.04a dhartā divo rajasas pṛṣṭa ūrdhvo ratho na vāyur vasubhir niyutvān /	dhartā divaḥ rajasaḥ pṛṣṭaḥ ūrdhvaḥ rathaḥ na vāyuḥ vasubhiḥ niyutvān 
SA_GV01_rvh1-10u-5819	RV_3,049.04c kṣapāṃ vastā janitā sūryasya vibhaktā bhāgaṃ dhiṣaṇeva vājam //	kṣapām vastā janitā sūryasya vibhaktā bhāgam dhiṣaṇā iva vājam 
SA_GV01_rvh1-10u-5820	RV_3,049.05a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5821	RV_3,049.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5822	RV_3,050.01a indraḥ svāhā pibatu yasya soma āgatyā tumro vṛṣabho marutvān /	indraḥ svāhā pibatu yasya somaḥ āgatyā tumraḥ vṛṣabhaḥ marutvān 
SA_GV01_rvh1-10u-5823	RV_3,050.01c oruvyacāḥ pṛṇatām ebhir annair āsya havis tanvaḥ kāmam ṛdhyāḥ //	ā uru vyacāḥ pṛṇatām ebhiḥ annaiḥ ā asya haviḥ tanvaḥ kāmam ṛdhyāḥ 
SA_GV01_rvh1-10u-5824	RV_3,050.02a ā te saparyū javase yunajmi yayor anu pradivaḥ śruṣṭim āvaḥ /	ā te saparyū javase yunajmi yayoḥ anu pradivaḥ śruṣṭim āvaḥ 
SA_GV01_rvh1-10u-5825	RV_3,050.02c iha tvā dheyur harayaḥ suśipra pibā tv asya suṣutasya cāroḥ //	iha tvā dheyuḥ harayaḥ su śipra pibā tu asya suṣutasya cāroḥ 
SA_GV01_rvh1-10u-5826	RV_3,050.03a gobhir mimikṣuṃ dadhire supāram indraṃ jyaiṣṭhyāya dhāyase gṛṇānāḥ /	gobhiḥ mimikṣum dadhire su pāram indram jyaiṣṭhyāya dhāyase gṛṇānāḥ 
SA_GV01_rvh1-10u-5827	RV_3,050.03c mandānaḥ somam papivāṃ ṛjīṣin sam asmabhyam purudhā gā iṣaṇya //	mandānaḥ somam papivān ṛjīṣin sam asmabhyam purudhā gāḥ iṣaṇya 
SA_GV01_rvh1-10u-5828	RV_3,050.04a imaṃ kāmam mandayā gobhir aśvaiś candravatā rādhasā paprathaś ca /	imam kāmam mandayā gobhiḥ aśvaiḥ candravatā rādhasā paprathaḥ ca 
SA_GV01_rvh1-10u-5829	RV_3,050.04c svaryavo matibhis tubhyaṃ viprā indrāya vāhaḥ kuśikāso akran //	svaryavaḥ matibhiḥ tubhyam viprāḥ indrāya vāhaḥ kuśikāsaḥ akran 
SA_GV01_rvh1-10u-5830	RV_3,050.05a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-5831	RV_3,050.05c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-5832	RV_3,051.01a carṣaṇīdhṛtam maghavānam ukthyam indraṃ giro bṛhatīr abhy anūṣata /	carṣaṇī dhṛtam maghavānam ukthyam indram giraḥ bṛhatīḥ abhī anūṣata 
SA_GV01_rvh1-10u-5833	RV_3,051.01c vāvṛdhānam puruhūtaṃ suvṛktibhir amartyaṃ jaramāṇaṃ dive-dive //	vāvṛdhānam puruhūtam suvṛktibhiḥ amartyam jaramāṇam dive dive 
SA_GV01_rvh1-10u-5834	RV_3,051.02a śatakratum arṇavaṃ śākinaṃ naraṃ giro ma indram upa yanti viśvataḥ /	śatakratum arṇavam śākinam naram giraḥ me indram upa yanti viśvatas 
SA_GV01_rvh1-10u-5835	RV_3,051.02c vājasanim pūrbhidaṃ tūrṇim apturaṃ dhāmasācam abhiṣācaṃ svarvidam //	vāja sanim pūḥ bhidam tūrṇim ap turam dhāmasācam abhiṣācam svar vidam 
SA_GV01_rvh1-10u-5836	RV_3,051.03a ākare vasor jaritā panasyate 'nehasa stubha indro duvasyati /	ākare vasoḥ jaritā panasyate na ihasaḥ stubhaḥ indraḥ duvasyati 
SA_GV01_rvh1-10u-5837	RV_3,051.03c vivasvataḥ sadana ā hi pipriye satrāsāham abhimātihanaṃ stuhi //	vivasvataḥ sadane ā hi pipriye satrāsāham abhimāti hanam stuhi 
SA_GV01_rvh1-10u-5838	RV_3,051.04a nṛṇām u tvā nṛtamaṃ gīrbhir ukthair abhi pra vīram arcatā sabādhaḥ /	nṛṇām u tvā nṛtamam gīrbhiḥ ukthaiḥ abhi pra vīram arcata sabādhaḥ 
SA_GV01_rvh1-10u-5839	RV_3,051.04c saṃ sahase purumāyo jihīte namo asya pradiva eka īśe //	sam sahase puru māyaḥ jihīte namaḥ asya pradivaḥ ekaḥ īśe 
SA_GV01_rvh1-10u-5840	RV_3,051.05a pūrvīr asya niṣṣidho martyeṣu purū vasūni pṛthivī bibharti /	pūrvīḥ asya niṣṣidhaḥ martyeṣu purū vasūni pṛthivī bibharti 
SA_GV01_rvh1-10u-5841	RV_3,051.05c indrāya dyāva oṣadhīr utāpo rayiṃ rakṣanti jīrayo vanāni //	indrāya dyāvaḥ oṣadhīḥ uta apaḥ rayim rakṣanti jīrayaḥ vanāni 
SA_GV01_rvh1-10u-5842	RV_3,051.06a tubhyam brahmāṇi gira indra tubhyaṃ satrā dadhire harivo juṣasva /	tubhyam brahmāṇi giraḥ indra tubhyam satrā dadhire harivas juṣasva 
SA_GV01_rvh1-10u-5843	RV_3,051.06c bodhy āpir avaso nūtanasya sakhe vaso jaritṛbhyo vayo dhāḥ //	bodhi āpiḥ avasaḥ nūtanasya sakhe vaso jaritṛbhyaḥ vayaḥ dhāḥ 
SA_GV01_rvh1-10u-5844	RV_3,051.07a indra marutva iha pāhi somaṃ yathā śāryāte apibaḥ sutasya /	indra marutvas iha pāhi somam yathā śāryāte apibaḥ sutasya 
SA_GV01_rvh1-10u-5845	RV_3,051.07c tava praṇītī tava śūra śarmann ā vivāsanti kavayaḥ suyajñāḥ //	tava praṇītī tava śūra śarman ā vivāsanti kavayaḥ su yajñāḥ 
SA_GV01_rvh1-10u-5846	RV_3,051.08a sa vāvaśāna iha pāhi somam marudbhir indra sakhibhiḥ sutaṃ naḥ /	sa vāvaśānaḥ iha pāhi somam marudbhiḥ indra sakhibhiḥ sutam naḥ 
SA_GV01_rvh1-10u-5847	RV_3,051.08c jātaṃ yat tvā pari devā abhūṣan mahe bharāya puruhūta viśve //	jātam yat tvā pari devāḥ abhūṣan mahe bharāya puruhūta viśve 
SA_GV01_rvh1-10u-5848	RV_3,051.09a aptūrye maruta āpir eṣo 'mandann indram anu dātivārāḥ /	aptūrye marutaḥ āpiḥ eṣaḥ mandan indram anu dāti vārāḥ 
SA_GV01_rvh1-10u-5849	RV_3,051.09c tebhiḥ sākam pibatu vṛtrakhādaḥ sutaṃ somaṃ dāśuṣaḥ sve sadhasthe //	tebhiḥ sākam pibatu vṛtra khādaḥ sutam somam dāśuṣaḥ sve sadhasthe 
SA_GV01_rvh1-10u-5850	RV_3,051.10a idaṃ hy anv ojasā sutaṃ rādhānām pate /	idam hi anu ojasā sutam rādhānām pate 
SA_GV01_rvh1-10u-5851	RV_3,051.10c pibā tv asya girvaṇaḥ //	pibā tu asya girvaṇaḥ 
SA_GV01_rvh1-10u-5852	RV_3,051.11a yas te anu svadhām asat sute ni yaccha tanvam /	yaḥ te anu svadhām asat sute ni yaccha tanvam 
SA_GV01_rvh1-10u-5853	RV_3,051.11c sa tvā mamattu somyam //	sa tvā mamattu somyam 
SA_GV01_rvh1-10u-5854	RV_3,051.12a pra te aśnotu kukṣyoḥ prendra brahmaṇā śiraḥ /	pra te aśnotu kukṣyoḥ pra indra brahmaṇā śiraḥ 
SA_GV01_rvh1-10u-5855	RV_3,051.12c pra bāhū śūra rādhase //	pra bāhū śūra rādhase 
SA_GV01_rvh1-10u-5856	RV_3,052.01a dhānāvantaṃ karambhiṇam apūpavantam ukthinam /	dhānāvantam karambhiṇam apūpavantam ukthinam 
SA_GV01_rvh1-10u-5857	RV_3,052.01c indra prātar juṣasva naḥ //	indra prātar juṣasva naḥ 
SA_GV01_rvh1-10u-5858	RV_3,052.02a puroḷāśam pacatyaṃ juṣasvendrā gurasva ca /	puroḷāśam pacatyam juṣasva indra ā gurasva ca 
SA_GV01_rvh1-10u-5859	RV_3,052.02c tubhyaṃ havyāni sisrate //	tubhyam havyāni sisrate 
SA_GV01_rvh1-10u-5860	RV_3,052.03a puroḷāśaṃ ca no ghaso joṣayāse giraś ca naḥ /	puroḷāśam ca naḥ ghasaḥ joṣayāse giraḥ ca naḥ 
SA_GV01_rvh1-10u-5861	RV_3,052.03c vadhūyur iva yoṣaṇām //	vadhūyuḥ iva yoṣaṇām 
SA_GV01_rvh1-10u-5862	RV_3,052.04a puroḷāśaṃ sanaśruta prātaḥsāve juṣasva naḥ /	puroḷāśam sana śruta prātaḥsāve juṣasva naḥ 
SA_GV01_rvh1-10u-5863	RV_3,052.04c indra kratur hi te bṛhan //	indra kratuḥ hi te bṛhan 
SA_GV01_rvh1-10u-5864	RV_3,052.05a mādhyandinasya savanasya dhānāḥ puroḷāśam indra kṛṣveha cārum /	mādhyandinasya savanasya dhānāḥ puroḷāśam indra kṛṣva iha cārum 
SA_GV01_rvh1-10u-5865	RV_3,052.05c pra yat stotā jaritā tūrṇyartho vṛṣāyamāṇa upa gīrbhir īṭṭe //	pra yat stotā jaritā tūrṇi arthaḥ vṛṣāyamāṇaḥ upa gīrbhiḥ īṭṭe 
SA_GV01_rvh1-10u-5866	RV_3,052.06a tṛtīye dhānāḥ savane puruṣṭuta puroḷāśam āhutam māmahasva naḥ /	tṛtīye dhānāḥ savane puruṣṭuta puroḷāśam āhutam māmahasva naḥ 
SA_GV01_rvh1-10u-5867	RV_3,052.06c ṛbhumantaṃ vājavantaṃ tvā kave prayasvanta upa śikṣema dhītibhiḥ //	ṛbhumantam vājavantam tvā kave prayasvantaḥ upa śikṣema dhītibhiḥ 
SA_GV01_rvh1-10u-5868	RV_3,052.07a pūṣaṇvate te cakṛmā karambhaṃ harivate haryaśvāya dhānāḥ /	pūṣaṇvate te cakṛma karambham harivate haryaśvāya dhānāḥ 
SA_GV01_rvh1-10u-5869	RV_3,052.07c apūpam addhi sagaṇo marudbhiḥ somam piba vṛtrahā śūra vidvān //	apūpam addhi sa gaṇaḥ marudbhiḥ somam piba vṛtrahā śūra vidvān 
SA_GV01_rvh1-10u-5870	RV_3,052.08a prati dhānā bharata tūyam asmai puroḷāśaṃ vīratamāya nṛṇām /	prati dhānāḥ bharata tūyam asmai puroḷāśam vīratamāya nṛṇām 
SA_GV01_rvh1-10u-5871	RV_3,052.08c dive-dive sadṛśīr indra tubhyaṃ vardhantu tvā somapeyāya dhṛṣṇo //	dive dive sadṛśīḥ indra tubhyam vardhantu tvā soma peyāya dhṛṣṇo 
SA_GV01_rvh1-10u-5872	RV_3,053.01a indrāparvatā bṛhatā rathena vāmīr iṣa ā vahataṃ suvīrāḥ /	indrāparvatā bṛhatā rathena vāmīḥ iṣaḥ ā vahatam su vīrāḥ 
SA_GV01_rvh1-10u-5873	RV_3,053.01c vītaṃ havyāny adhvareṣu devā vardhethāṃ gīrbhir iḷayā madantā //	vītam havyāni adhvareṣu devā vardhethām gīrbhiḥ iḷayā madantā 
SA_GV01_rvh1-10u-5874	RV_3,053.02a tiṣṭhā su kam maghavan mā parā gāḥ somasya nu tvā suṣutasya yakṣi /	tiṣṭhā su kam maghavan mā parā gāḥ somasya nu tvā suṣutasya yakṣi 
SA_GV01_rvh1-10u-5875	RV_3,053.02c pitur na putraḥ sicam ā rabhe ta indra svādiṣṭhayā girā śacīvaḥ //	pituḥ na putraḥ sicam ā rabhe te indra svādiṣṭhayā girā śacīvas 
SA_GV01_rvh1-10u-5876	RV_3,053.03a śaṃsāvādhvaryo prati me gṛṇīhīndrāya vāhaḥ kṛṇavāva juṣṭam /	śaṃsāva adhvaryo prati me gṛṇīhi indrāya vāhaḥ kṛṇavāva juṣṭam 
SA_GV01_rvh1-10u-5877	RV_3,053.03c edam barhir yajamānasya sīdāthā ca bhūd uktham indrāya śastam //	ā idam barhiḥ yajamānasya sīda athā ca bhūt uktham indrāya śastam 
SA_GV01_rvh1-10u-5878	RV_3,053.04a jāyed astam maghavan sed u yonis tad it tvā yuktā harayo vahantu /	jāyā id astam maghavan sā id u yoniḥ tat id tvā yuktāḥ harayaḥ vahantu 
SA_GV01_rvh1-10u-5879	RV_3,053.04c yadā kadā ca sunavāma somam agniṣ ṭvā dūto dhanvāty accha //	yadā kadā ca sunavāma somam agniḥ tvā dūtaḥ dhanvāti accha 
SA_GV01_rvh1-10u-5880	RV_3,053.05a parā yāhi maghavann ā ca yāhīndra bhrātar ubhayatrā te artham /	parā yāhi maghavan ā ca yāhi indra bhrātar ubhayatrā te artham 
SA_GV01_rvh1-10u-5881	RV_3,053.05c yatrā rathasya bṛhato nidhānaṃ vimocanaṃ vājino rāsabhasya //	yatrā rathasya bṛhataḥ nidhānam vimocanam vājinaḥ rāsabhasya 
SA_GV01_rvh1-10u-5882	RV_3,053.06a apāḥ somam astam indra pra yāhi kalyāṇīr jāyā suraṇaṃ gṛhe te /	apāḥ somam astam indra pra yāhi kalyāṇīḥ jāyā suraṇam gṛhe te 
SA_GV01_rvh1-10u-5883	RV_3,053.06c yatrā rathasya bṛhato nidhānaṃ vimocanaṃ vājino dakṣiṇāvat //	yatrā rathasya bṛhataḥ nidhānam vimocanam vājinaḥ dakṣiṇāvat 
SA_GV01_rvh1-10u-5884	RV_3,053.07a ime bhojā aṅgiraso virūpā divas putrāso asurasya vīrāḥ /	ime bhojāḥ aṅgirasaḥ virūpāḥ divaḥ putrāsaḥ asurasya vīrāḥ 
SA_GV01_rvh1-10u-5885	RV_3,053.07c viśvāmitrāya dadato maghāni sahasrasāve pra tiranta āyuḥ //	viśvāmitrāya dadataḥ maghāni sahasrasāve pra tirante āyuḥ 
SA_GV01_rvh1-10u-5886	RV_3,053.08a rūpaṃ-rūpam maghavā bobhavīti māyāḥ kṛṇvānas tanvam pari svām /	rūpam rūpam maghavā bobhavīti māyāḥ kṛṇvānaḥ tanvam pari svām 
SA_GV01_rvh1-10u-5887	RV_3,053.08c trir yad divaḥ pari muhūrtam āgāt svair mantrair anṛtupā ṛtāvā //	tris yat divaḥ pari muhūrtam āgāt svaiḥ mantraiḥ anṛtu pāḥ ṛtāvā 
SA_GV01_rvh1-10u-5888	RV_3,053.09a mahāṃ ṛṣir devajā devajūto 'stabhnāt sindhum arṇavaṃ nṛcakṣāḥ /	mahān ṛṣiḥ deva jāḥ deva jūtaḥ stabhnāt sindhum arṇavam nṛ cakṣāḥ 
SA_GV01_rvh1-10u-5889	RV_3,053.09c viśvāmitro yad avahat sudāsam apriyāyata kuśikebhir indraḥ //	viśvāmitraḥ yat avahat sudāsam apriyāyata kuśikebhiḥ indraḥ 
SA_GV01_rvh1-10u-5890	RV_3,053.10a haṃsā iva kṛṇutha ślokam adribhir madanto gīrbhir adhvare sute sacā /	haṃsāḥ iva kṛṇutha ślokam adribhiḥ madantaḥ gīrbhiḥ adhvare sute sacā 
SA_GV01_rvh1-10u-5891	RV_3,053.10c devebhir viprā ṛṣayo nṛcakṣaso vi pibadhvaṃ kuśikāḥ somyam madhu //	devebhiḥ viprāḥ ṛṣayaḥ nṛ cakṣasaḥ vi pibadhvam kuśikāḥ somyam madhu 
SA_GV01_rvh1-10u-5892	RV_3,053.11a upa preta kuśikāś cetayadhvam aśvaṃ rāye pra muñcatā sudāsaḥ /	upa preta kuśikāḥ cetayadhvam aśvam rāye pra muñcata sudāsaḥ 
SA_GV01_rvh1-10u-5893	RV_3,053.11c rājā vṛtraṃ jaṅghanat prāg apāg udag athā yajāte vara ā pṛthivyāḥ //	rājā vṛtram jaṅghanat prāk apāk udak athā yajāte vare ā pṛthivyāḥ 
SA_GV01_rvh1-10u-5894	RV_3,053.12a ya ime rodasī ubhe aham indram atuṣṭavam /	yaḥ ime rodasī ubhe aham indram atuṣṭavam 
SA_GV01_rvh1-10u-5895	RV_3,053.12c viśvāmitrasya rakṣati brahmedam bhārataṃ janam //	viśvāmitrasya rakṣati brahma idam bhāratam janam 
SA_GV01_rvh1-10u-5896	RV_3,053.13a viśvāmitrā arāsata brahmendrāya vajriṇe /	viśvāmitrāḥ arāsata brahma indrāya vajriṇe 
SA_GV01_rvh1-10u-5897	RV_3,053.13c karad in naḥ surādhasaḥ //	karat id naḥ su rādhasaḥ 
SA_GV01_rvh1-10u-5898	RV_3,053.14a kiṃ te kṛṇvanti kīkaṭeṣu gāvo nāśiraṃ duhre na tapanti gharmam /	kim te kṛṇvanti kīkaṭeṣu gāvaḥ na āśiram duhre na tapanti gharmam 
SA_GV01_rvh1-10u-5899	RV_3,053.14c ā no bhara pramagandasya vedo naicāśākham maghavan randhayā naḥ //	ā naḥ bhara pramagandasya vedaḥ naicāśākham maghavan randhaya naḥ 
SA_GV01_rvh1-10u-5900	RV_3,053.15a sasarparīr amatim bādhamānā bṛhan mimāya jamadagnidattā /	sasarparīḥ amatim bādhamānā bṛhat mimāya jamadagni dattā 
SA_GV01_rvh1-10u-5901	RV_3,053.15c ā sūryasya duhitā tatāna śravo deveṣv amṛtam ajuryam //	ā sūryasya duhitā tatāna śravaḥ deveṣu amṛtam ajuryam 
SA_GV01_rvh1-10u-5902	RV_3,053.16a sasarparīr abharat tūyam ebhyo 'dhi śravaḥ pāñcajanyāsu kṛṣṭiṣu /	sasarparīḥ abharat tūyam ebhyaḥ dhi śravaḥ pāñcajanyāsu kṛṣṭiṣu 
SA_GV01_rvh1-10u-5903	RV_3,053.16c sā pakṣyā navyam āyur dadhānā yām me palastijamadagnayo daduḥ //	sā pakṣyā navyam āyuḥ dadhānā yām me palasti jamadagnayaḥ daduḥ 
SA_GV01_rvh1-10u-5904	RV_3,053.17a sthirau gāvau bhavatāṃ vīḷur akṣo meṣā vi varhi mā yugaṃ vi śāri /	sthirau gāvau bhavatām vīḍuḥ akṣaḥ mā iṣā vi varhi mā yugam vi śāri 
SA_GV01_rvh1-10u-5905	RV_3,053.17c indraḥ pātalye dadatāṃ śarītor ariṣṭaneme abhi naḥ sacasva //	indraḥ pātalye dadatām śarītoḥ ariṣṭa neme abhi naḥ sacasva 
SA_GV01_rvh1-10u-5906	RV_3,053.18a balaṃ dhehi tanūṣu no balam indrānaḷutsu naḥ /	balam dhehi tanūṣu naḥ balam indra anaḷutsu naḥ 
SA_GV01_rvh1-10u-5907	RV_3,053.18c balaṃ tokāya tanayāya jīvase tvaṃ hi baladā asi //	balam tokāya tanayāya jīvase tvam hi bala dāḥ asi 
SA_GV01_rvh1-10u-5908	RV_3,053.19a abhi vyayasva khadirasya sāram ojo dhehi spandane śiṃśapāyām /	abhi vyayasva khadirasya sāram ojaḥ dhehi spandane śiṃśapāyām 
SA_GV01_rvh1-10u-5909	RV_3,053.19c akṣa vīḷo vīḷita vīḷayasva mā yāmād asmād ava jīhipo naḥ //	akṣa vīḷo vīḍita vīḍayasva mā yāmāt asmāt ava jīhipaḥ naḥ 
SA_GV01_rvh1-10u-5910	RV_3,053.20a ayam asmān vanaspatir mā ca hā mā ca rīriṣat /	ayam asmān vanaspatiḥ mā ca hāḥ mā ca rīriṣat 
SA_GV01_rvh1-10u-5911	RV_3,053.20c svasty ā gṛhebhya āvasā ā vimocanāt //	svasti ā gṛhebhyaḥ āvasā ā vimocanāt 
SA_GV01_rvh1-10u-5912	RV_3,053.21a indrotibhir bahulābhir no adya yācchreṣṭhābhir maghavañ chūra jinva /	indra ūtibhiḥ bahulābhiḥ naḥ adya yācchreṣṭhābhiḥ maghavan śūra jinva 
SA_GV01_rvh1-10u-5913	RV_3,053.21c yo no dveṣṭy adharaḥ sas padīṣṭa yam u dviṣmas tam u prāṇo jahātu //	yaḥ naḥ dveṣṭi adharaḥ sas padīṣṭa yam u dviṣmaḥ tam u prāṇaḥ jahātu 
SA_GV01_rvh1-10u-5914	RV_3,053.22a paraśuṃ cid vi tapati śimbalaṃ cid vi vṛścati /	paraśum cit vi tapati śimbalam cit vi vṛścati 
SA_GV01_rvh1-10u-5915	RV_3,053.22c ukhā cid indra yeṣantī prayastā phenam asyati //	ukhā cit indra yeṣantī prayastā phenam asyati 
SA_GV01_rvh1-10u-5916	RV_3,053.23a na sāyakasya cikite janāso lodhaṃ nayanti paśu manyamānāḥ /	na sāyakasya cikite janāsaḥ lodham nayanti paśu manyamānāḥ 
SA_GV01_rvh1-10u-5917	RV_3,053.23c nāvājinaṃ vājinā hāsayanti na gardabham puro aśvān nayanti //	na a vājinam vājinā hāsayanti na gardabham puras aśvāt nayanti 
SA_GV01_rvh1-10u-5918	RV_3,053.24a ima indra bharatasya putrā apapitvaṃ cikitur na prapitvam /	ime indra bharatasya putrāḥ apapitvam cikituḥ na prapitvam 
SA_GV01_rvh1-10u-5919	RV_3,053.24c hinvanty aśvam araṇaṃ na nityaṃ jyāvājam pari ṇayanty ājau //	hinvanti aśvam araṇam na nityam jyā vājam pari nayanti ājau 
SA_GV01_rvh1-10u-5920	RV_3,054.01a imam mahe vidathyāya śūṣaṃ śaśvat kṛtva īḍyāya pra jabhruḥ /	imam mahe vidathyāya śūṣam śaśvat kṛtvas īḍyāya pra jabhruḥ 
SA_GV01_rvh1-10u-5921	RV_3,054.01c śṛṇotu no damyebhir anīkaiḥ śṛṇotv agnir divyair ajasraḥ //	śṛṇotu naḥ damyebhiḥ anīkaiḥ śṛṇotu agniḥ divyaiḥ ajasraḥ 
SA_GV01_rvh1-10u-5922	RV_3,054.02a mahi mahe dive arcā pṛthivyai kāmo ma icchañ carati prajānan /	mahi mahe dive arcā pṛthivyai kāmaḥ me iccham carati prajānan 
SA_GV01_rvh1-10u-5923	RV_3,054.02c yayor ha stome vidatheṣu devāḥ saparyavo mādayante sacāyoḥ //	yayoḥ ha stome vidatheṣu devāḥ saparyavaḥ mādayante sacā ayoḥ 
SA_GV01_rvh1-10u-5924	RV_3,054.03a yuvor ṛtaṃ rodasī satyam astu mahe ṣu ṇaḥ suvitāya pra bhūtam /	yuvoḥ ṛtam rodasī satyam astu mahe su naḥ suvitāya pra bhūtam 
SA_GV01_rvh1-10u-5925	RV_3,054.03c idaṃ dive namo agne pṛthivyai saparyāmi prayasā yāmi ratnam //	idam dive namaḥ agne pṛthivyai saparyāmi prayasā yāmi ratnam 
SA_GV01_rvh1-10u-5926	RV_3,054.04a uto hi vām pūrvyā āvividra ṛtāvarī rodasī satyavācaḥ /	uta u hi vām pūrvyāḥ āvividre ṛtāvarī rodasī satyavācaḥ 
SA_GV01_rvh1-10u-5927	RV_3,054.04c naraś cid vāṃ samithe śūrasātau vavandire pṛthivi vevidānāḥ //	naraḥ cit vām samithe śūrasātau vavandire pṛthivi vevidānāḥ 
SA_GV01_rvh1-10u-5928	RV_3,054.05a ko addhā veda ka iha pra vocad devāṃ acchā pathyā kā sam eti /	kaḥ addhā veda kaḥ iha pra vocat devān acchā pathyā kā sam eti 
SA_GV01_rvh1-10u-5929	RV_3,054.05c dadṛśra eṣām avamā sadāṃsi pareṣu yā guhyeṣu vrateṣu //	dadṛśre eṣām avamā sadāṃsi pareṣu yā guhyeṣu vrateṣu 
SA_GV01_rvh1-10u-5930	RV_3,054.06a kavir nṛcakṣā abhi ṣīm acaṣṭa ṛtasya yonā vighṛte madantī /	kaviḥ nṛ cakṣāḥ abhi sīm acaṣṭa ṛtasya yonā vighṛte madantī 
SA_GV01_rvh1-10u-5931	RV_3,054.06c nānā cakrāte sadanaṃ yathā veḥ samānena kratunā saṃvidāne //	nānā cakrāte sadanam yathā veḥ samānena kratunā saṃvidāne 
SA_GV01_rvh1-10u-5932	RV_3,054.07a samānyā viyute dūreante dhruve pade tasthatur jāgarūke /	samānyā viyute dūreante dhruve pade tasthatuḥ jāgarūke 
SA_GV01_rvh1-10u-5933	RV_3,054.07c uta svasārā yuvatī bhavantī ād u bruvāte mithunāni nāma //	uta svasārā yuvatī bhavantī āt u bruvāte mithunāni nāma 
SA_GV01_rvh1-10u-5934	RV_3,054.08a viśved ete janimā saṃ vivikto maho devān bibhratī na vyathete /	viśvā id ete janimā sam viviktaḥ mahaḥ devān bibhratī na vyathete 
SA_GV01_rvh1-10u-5935	RV_3,054.08c ejad dhruvam patyate viśvam ekaṃ carat patatri viṣuṇaṃ vi jātam //	ejat dhruvam patyate viśvam ekam carat patatri viṣuṇam vi jātam 
SA_GV01_rvh1-10u-5936	RV_3,054.09a sanā purāṇam adhy emy ārān mahaḥ pitur janitur jāmi tan naḥ /	sanā purāṇam adhi emi ārāt mahaḥ pituḥ janituḥ jāmi tat naḥ 
SA_GV01_rvh1-10u-5937	RV_3,054.09c devāso yatra panitāra evair urau pathi vyute tasthur antaḥ //	devāsaḥ yatra panitāraḥ evaiḥ urau pathi vyute tasthuḥ antar 
SA_GV01_rvh1-10u-5938	RV_3,054.10a imaṃ stomaṃ rodasī pra bravīmy ṛdūdarāḥ śṛṇavann agnijihvāḥ /	imam stomam rodasī pra bravīmi ṛdūdarāḥ śṛṇavan agni jihvāḥ 
SA_GV01_rvh1-10u-5939	RV_3,054.10c mitraḥ samrājo varuṇo yuvāna ādityāsaḥ kavayaḥ paprathānāḥ //	mitraḥ samrājaḥ varuṇaḥ yuvānaḥ ādityāsaḥ kavayaḥ paprathānāḥ 
SA_GV01_rvh1-10u-5940	RV_3,054.11a hiraṇyapāṇiḥ savitā sujihvas trir ā divo vidathe patyamānaḥ /	hiraṇya pāṇiḥ savitā su jihvaḥ tris ā divaḥ vidathe patyamānaḥ 
SA_GV01_rvh1-10u-5941	RV_3,054.11c deveṣu ca savitaḥ ślokam aśrer ād asmabhyam ā suva sarvatātim //	deveṣu ca savitar ślokam aśreḥ āt asmabhyam ā suva sarvatātim 
SA_GV01_rvh1-10u-5942	RV_3,054.12a sukṛt supāṇiḥ svavāṃ ṛtāvā devas tvaṣṭāvase tāni no dhāt /	su kṛt su pāṇiḥ svavān ṛtāvā devaḥ tvaṣṭā avase tāni naḥ dhāt 
SA_GV01_rvh1-10u-5943	RV_3,054.12c pūṣaṇvanta ṛbhavo mādayadhvam ūrdhvagrāvāṇo adhvaram ataṣṭa //	pūṣaṇvantaḥ ṛbhavaḥ mādayadhvam ūrdhva grāvāṇaḥ adhvaram ataṣṭa 
SA_GV01_rvh1-10u-5944	RV_3,054.13a vidyudrathā maruta ṛṣṭimanto divo maryā ṛtajātā ayāsaḥ /	vidyut rathāḥ marutaḥ ṛṣṭimantaḥ divaḥ maryāḥ ṛta jātāḥ ayāsaḥ 
SA_GV01_rvh1-10u-5945	RV_3,054.13c sarasvatī śṛṇavan yajñiyāso dhātā rayiṃ sahavīraṃ turāsaḥ //	sarasvatī śṛṇavan yajñiyāsaḥ dhāta rayim saha vīram turāsaḥ 
SA_GV01_rvh1-10u-5946	RV_3,054.14a viṣṇuṃ stomāsaḥ purudasmam arkā bhagasyeva kāriṇo yāmani gman /	viṣṇum stomāsaḥ puru dasmam arkāḥ bhagasya iva kāriṇaḥ yāmani gman 
SA_GV01_rvh1-10u-5947	RV_3,054.14c urukramaḥ kakuho yasya pūrvīr na mardhanti yuvatayo janitrīḥ //	uru kramaḥ kakuhaḥ yasya pūrvīḥ na mardhanti yuvatayaḥ janitrīḥ 
SA_GV01_rvh1-10u-5948	RV_3,054.15a indro viśvair vīryaiḥ patyamāna ubhe ā paprau rodasī mahitvā /	indraḥ viśvaiḥ vīryaiḥ patyamānaḥ ubhe ā paprau rodasī mahitvā 
SA_GV01_rvh1-10u-5949	RV_3,054.15c purandaro vṛtrahā dhṛṣṇuṣeṇaḥ saṃgṛbhyā na ā bharā bhūri paśvaḥ //	purandaraḥ vṛtra hā dhṛṣṇuṣeṇaḥ saṃgṛbhyā naḥ ā bhara bhūri paśvaḥ 
SA_GV01_rvh1-10u-5950	RV_3,054.16a nāsatyā me pitarā bandhupṛcchā sajātyam aśvinoś cāru nāma /	nāsatyā me pitarā bandhu pṛcchā sajātyam aśvinoḥ cāru nāma 
SA_GV01_rvh1-10u-5951	RV_3,054.16c yuvaṃ hi stho rayidau no rayīṇāṃ dātraṃ rakṣethe akavair adabdhā //	yuvam hi sthaḥ rayi dau naḥ rayīṇām dātram rakṣethe akavaiḥ adabdhā 
SA_GV01_rvh1-10u-5952	RV_3,054.17a mahat tad vaḥ kavayaś cāru nāma yad dha devā bhavatha viśva indre /	mahat tat vaḥ kavayaḥ cāru nāma yat ha devāḥ bhavatha viśve indre 
SA_GV01_rvh1-10u-5953	RV_3,054.17c sakha ṛbhubhiḥ puruhūta priyebhir imāṃ dhiyaṃ sātaye takṣatā naḥ //	sakhaḥ ṛbhubhiḥ puruhūta priyebhiḥ imām dhiyam sātaye takṣata naḥ 
SA_GV01_rvh1-10u-5954	RV_3,054.18a aryamā ṇo aditir yajñiyāso 'dabdhāni varuṇasya vratāni /	aryamā naḥ aditiḥ yajñiyāsaḥ dabdhāni varuṇasya vratāni 
SA_GV01_rvh1-10u-5955	RV_3,054.18c yuyota no anapatyāni gantoḥ prajāvān naḥ paśumāṃ astu gātuḥ //	yuyota naḥ anapatyāni gantoḥ prajāvān naḥ paśumān astu gātuḥ 
SA_GV01_rvh1-10u-5956	RV_3,054.19a devānāṃ dūtaḥ purudha prasūto 'nāgān no vocatu sarvatātā /	devānām dūtaḥ purudha prasūtaḥ nāgān naḥ vocatu sarvatātā 
SA_GV01_rvh1-10u-5957	RV_3,054.19c śṛṇotu naḥ pṛthivī dyaur utāpaḥ sūryo nakṣatrair urv antarikṣam //	śṛṇotu naḥ pṛthivī dyauḥ uta āpaḥ sūryaḥ nakṣatraiḥ uru antarikṣam 
SA_GV01_rvh1-10u-5958	RV_3,054.20a śṛṇvantu no vṛṣaṇaḥ parvatāso dhruvakṣemāsa iḷayā madantaḥ /	śṛṇvantu naḥ vṛṣaṇaḥ parvatāsaḥ dhruva kṣemāsaḥ iḷayā madantaḥ 
SA_GV01_rvh1-10u-5959	RV_3,054.20c ādityair no aditiḥ śṛṇotu yacchantu no marutaḥ śarma bhadram //	ādityaiḥ naḥ aditiḥ śṛṇotu yacchantu naḥ marutaḥ śarma bhadram 
SA_GV01_rvh1-10u-5960	RV_3,054.21a sadā sugaḥ pitumāṃ astu panthā madhvā devā oṣadhīḥ sam pipṛkta /	sadā su gaḥ pitumān astu panthāḥ madhvā devāḥ oṣadhīḥ sam pipṛkta 
SA_GV01_rvh1-10u-5961	RV_3,054.21c bhago me agne sakhye na mṛdhyā ud rāyo aśyāṃ sadanam purukṣoḥ //	bhagaḥ me agne sakhye na mṛdhyāḥ ud rāyaḥ aśyām sadanam purukṣoḥ 
SA_GV01_rvh1-10u-5962	RV_3,054.22a svadasva havyā sam iṣo didīhy asmadryak sam mimīhi śravāṃsi /	svadasva havyā sam iṣaḥ didīhi asmadryak sam mimīhi śravāṃsi 
SA_GV01_rvh1-10u-5963	RV_3,054.22c viśvāṃ agne pṛtsu tāñ jeṣi śatrūn ahā viśvā sumanā dīdihī naḥ //	viśvām agne pṛtsu tām jeṣi śatrūn ahā viśvā sumanāḥ dīdihi naḥ 
SA_GV01_rvh1-10u-5964	RV_3,055.01a uṣasaḥ pūrvā adha yad vyūṣur mahad vi jajñe akṣaram pade goḥ /	uṣasaḥ pūrvāḥ adha yat vyūṣuḥ mahat vi jajñe akṣaram pade goḥ 
SA_GV01_rvh1-10u-5965	RV_3,055.01c vratā devānām upa nu prabhūṣan mahad devānām asuratvam ekam //	vratā devānām upa nu prabhūṣan mahat devānām asura tvam ekam 
SA_GV01_rvh1-10u-5966	RV_3,055.02a mo ṣū ṇo atra juhuranta devā mā pūrve agne pitaraḥ padajñāḥ /	mā u su naḥ atra juhuranta devāḥ mā pūrve agne pitaraḥ pada jñāḥ 
SA_GV01_rvh1-10u-5967	RV_3,055.02c purāṇyoḥ sadmanoḥ ketur antar mahad devānām asuratvam ekam //	purāṇyoḥ sadmanoḥ ketuḥ antar mahat devānām asura tvam ekam 
SA_GV01_rvh1-10u-5968	RV_3,055.03a vi me purutrā patayanti kāmāḥ śamy acchā dīdye pūrvyāṇi /	vi me purutrā patayanti kāmāḥ śamī acchā dīdye pūrvyāṇi 
SA_GV01_rvh1-10u-5969	RV_3,055.03c samiddhe agnāv ṛtam id vadema mahad devānām asuratvam ekam //	samiddhe agnau ṛtam id vadema mahat devānām asura tvam ekam 
SA_GV01_rvh1-10u-5970	RV_3,055.04a samāno rājā vibhṛtaḥ purutrā śaye śayāsu prayuto vanānu /	samānaḥ rājā vibhṛtaḥ purutrā śaye śayāsu prayutaḥ vanā anu 
SA_GV01_rvh1-10u-5971	RV_3,055.04c anyā vatsam bharati kṣeti mātā mahad devānām asuratvam ekam //	anyā vatsam bharati kṣeti mātā mahat devānām asura tvam ekam 
SA_GV01_rvh1-10u-5972	RV_3,055.05a ākṣit pūrvāsv aparā anūrut sadyo jātāsu taruṇīṣv antaḥ /	ākṣit pūrvāsu aparāḥ anūrudh sadyas jātāsu taruṇīṣu antar 
SA_GV01_rvh1-10u-5973	RV_3,055.05c antarvatīḥ suvate apravītā mahad devānām asuratvam ekam //	antarvatīḥ suvate a pravītāḥ mahat devānām asura tvam ekam 
SA_GV01_rvh1-10u-5974	RV_3,055.06a śayuḥ parastād adha nu dvimātābandhanaś carati vatsa ekaḥ /	śayuḥ parastāt adha nu dvi mātā bandhanaḥ carati vatsaḥ ekaḥ 
SA_GV01_rvh1-10u-5975	RV_3,055.06c mitrasya tā varuṇasya vratāni mahad devānām asuratvam ekam //	mitrasya tā varuṇasya vratāni mahat devānām asura tvam ekam 
SA_GV01_rvh1-10u-5976	RV_3,055.07a dvimātā hotā vidatheṣu samrāḷ anv agraṃ carati kṣeti budhnaḥ /	dvi mātā hotā vidatheṣu samrāj anu agram carati kṣeti budhnaḥ 
SA_GV01_rvh1-10u-5977	RV_3,055.07c pra raṇyāni raṇyavāco bharante mahad devānām asuratvam ekam //	pra raṇyāni raṇya vācaḥ bharante mahat devānām asura tvam ekam 
SA_GV01_rvh1-10u-5978	RV_3,055.08a śūrasyeva yudhyato antamasya pratīcīnaṃ dadṛśe viśvam āyat /	śūrasya iva yudhyataḥ antamasya pratīcīnam dadṛśe viśvam āyat 
SA_GV01_rvh1-10u-5979	RV_3,055.08c antar matiś carati niṣṣidhaṃ gor mahad devānām asuratvam ekam //	antar matiḥ carati niṣṣidham goḥ mahat devānām asura tvam ekam 
SA_GV01_rvh1-10u-5980	RV_3,055.09a ni veveti palito dūta āsv antar mahāṃś carati rocanena /	ni veveti palitaḥ dūtaḥ āsu antar mahān carati rocanena 
SA_GV01_rvh1-10u-5981	RV_3,055.09c vapūṃṣi bibhrad abhi no vi caṣṭe mahad devānām asuratvam ekam //	vapūṃṣi bibhrat abhi naḥ vi caṣṭe mahat devānām asura tvam ekam 
SA_GV01_rvh1-10u-5982	RV_3,055.10a viṣṇur gopāḥ paramam pāti pāthaḥ priyā dhāmāny amṛtā dadhānaḥ /	viṣṇuḥ gopāḥ paramam pāti pāthaḥ priyā dhāmāni amṛtā dadhānaḥ 
SA_GV01_rvh1-10u-5983	RV_3,055.10c agniṣ ṭā viśvā bhuvanāni veda mahad devānām asuratvam ekam //	agniḥ tā viśvā bhuvanāni veda mahat devānām asura tvam ekam 
SA_GV01_rvh1-10u-5984	RV_3,055.11a nānā cakrāte yamyā vapūṃṣi tayor anyad rocate kṛṣṇam anyat /	nānā cakrāte yamyā vapūṃṣi tayoḥ anyat rocate kṛṣṇam anyat 
SA_GV01_rvh1-10u-5985	RV_3,055.11c śyāvī ca yad aruṣī ca svasārau mahad devānām asuratvam ekam //	śyāvī ca yat aruṣī ca svasārau mahat devānām asura tvam ekam 
SA_GV01_rvh1-10u-5986	RV_3,055.12a mātā ca yatra duhitā ca dhenū sabardughe dhāpayete samīcī /	mātā ca yatra duhitā ca dhenū sabardughe dhāpayete samīcī 
SA_GV01_rvh1-10u-5987	RV_3,055.12c ṛtasya te sadasīḷe antar mahad devānām asuratvam ekam //	ṛtasya te sadasi īḍe antar mahat devānām asura tvam ekam 
SA_GV01_rvh1-10u-5988	RV_3,055.13a anyasyā vatsaṃ rihatī mimāya kayā bhuvā ni dadhe dhenur ūdhaḥ /	anyasyāḥ vatsam rihatī mimāya kayā bhuvā ni dadhe dhenuḥ ūdhaḥ 
SA_GV01_rvh1-10u-5989	RV_3,055.13c ṛtasya sā payasāpinvateḷā mahad devānām asuratvam ekam //	ṛtasya sā payasā apinvata iḷā mahat devānām asura tvam ekam 
SA_GV01_rvh1-10u-5990	RV_3,055.14a padyā vaste pururūpā vapūṃṣy ūrdhvā tasthau tryaviṃ rerihāṇā /	padyā vaste puru rūpā vapūṃṣi ūrdhvā tasthau tryavim rerihāṇā 
SA_GV01_rvh1-10u-5991	RV_3,055.14c ṛtasya sadma vi carāmi vidvān mahad devānām asuratvam ekam //	ṛtasya sadma vi carāmi vidvān mahat devānām asura tvam ekam 
SA_GV01_rvh1-10u-5992	RV_3,055.15a pade iva nihite dasme antas tayor anyad guhyam āvir anyat /	pade iva nihite dasme antar tayoḥ anyat guhyam āvis anyat 
SA_GV01_rvh1-10u-5993	RV_3,055.15c sadhrīcīnā pathyā sā viṣūcī mahad devānām asuratvam ekam //	sadhrīcīnā pathyā sā viṣūcī mahat devānām asura tvam ekam 
SA_GV01_rvh1-10u-5994	RV_3,055.16a ā dhenavo dhunayantām aśiśvīḥ sabardughāḥ śaśayā apradugdhāḥ /	ā dhenavaḥ dhunayantām aśiśvīḥ sabardughāḥ śaśayāḥ a pradugdhāḥ 
SA_GV01_rvh1-10u-5995	RV_3,055.16c navyā-navyā yuvatayo bhavantīr mahad devānām asuratvam ekam //	navyā anavyāḥ yuvatayaḥ bhavantīḥ mahat devānām asura tvam ekam 
SA_GV01_rvh1-10u-5996	RV_3,055.17a yad anyāsu vṛṣabho roravīti so anyasmin yūthe ni dadhāti retaḥ /	yat anyāsu vṛṣabhaḥ roravīti saḥ anyasmin yūthe ni dadhāti retaḥ 
SA_GV01_rvh1-10u-5997	RV_3,055.17c sa hi kṣapāvān sa bhagaḥ sa rājā mahad devānām asuratvam ekam //	sa hi kṣapāvān sa bhagaḥ sa rājā mahat devānām asura tvam ekam 
SA_GV01_rvh1-10u-5998	RV_3,055.18a vīrasya nu svaśvyaṃ janāsaḥ pra nu vocāma vidur asya devāḥ /	vīrasya nu su aśvyam janāsaḥ pra nu vocāma viduḥ asya devāḥ 
SA_GV01_rvh1-10u-5999	RV_3,055.18c ṣoḷhā yuktāḥ pañca-pañcā vahanti mahad devānām asuratvam ekam //	ṣoḍhā yuktāḥ pañca pañcā vahanti mahat devānām asura tvam ekam 
SA_GV01_rvh1-10u-6000	RV_3,055.19a devas tvaṣṭā savitā viśvarūpaḥ pupoṣa prajāḥ purudhā jajāna /	devaḥ tvaṣṭā savitā viśva rūpaḥ pupoṣa prajāḥ purudhā jajāna 
SA_GV01_rvh1-10u-6001	RV_3,055.19c imā ca viśvā bhuvanāny asya mahad devānām asuratvam ekam //	imā ca viśvā bhuvanāni asya mahat devānām asura tvam ekam 
SA_GV01_rvh1-10u-6002	RV_3,055.20a mahī sam airac camvā samīcī ubhe te asya vasunā nyṛṣṭe /	mahī sam airat camvā samīcī ubhe te asya vasunā nyṛṣṭe 
SA_GV01_rvh1-10u-6003	RV_3,055.20c śṛṇve vīro vindamāno vasūni mahad devānām asuratvam ekam //	śṛṇve vīraḥ vindamānaḥ vasūni mahat devānām asura tvam ekam 
SA_GV01_rvh1-10u-6004	RV_3,055.21a imāṃ ca naḥ pṛthivīṃ viśvadhāyā upa kṣeti hitamitro na rājā /	imām ca naḥ pṛthivīm viśva dhāyai upa kṣeti hita mitraḥ na rājā 
SA_GV01_rvh1-10u-6005	RV_3,055.21c puraḥsadaḥ śarmasado na vīrā mahad devānām asuratvam ekam //	puraḥsadaḥ śarma sadaḥ na vīrāḥ mahat devānām asura tvam ekam 
SA_GV01_rvh1-10u-6006	RV_3,055.22a niṣṣidhvarīs ta oṣadhīr utāpo rayiṃ ta indra pṛthivī bibharti /	niṣṣidhvarīḥ te oṣadhīḥ uta apaḥ rayim te indra pṛthivī bibharti 
SA_GV01_rvh1-10u-6007	RV_3,055.22c sakhāyas te vāmabhājaḥ syāma mahad devānām asuratvam ekam //	sakhāyaḥ te vāma bhājaḥ syāma mahat devānām asura tvam ekam 
SA_GV01_rvh1-10u-6008	RV_3,056.01a na tā minanti māyino na dhīrā vratā devānām prathamā dhruvāṇi /	na tā minanti māyinaḥ na dhīrāḥ vratā devānām prathamā dhruvāṇi 
SA_GV01_rvh1-10u-6009	RV_3,056.01c na rodasī adruhā vedyābhir na parvatā niname tasthivāṃsaḥ //	na rodasī adruhā vedyābhiḥ na parvatāḥ niname tasthivāṃsaḥ 
SA_GV01_rvh1-10u-6010	RV_3,056.02a ṣaḍ bhārāṃ eko acaran bibharty ṛtaṃ varṣiṣṭham upa gāva āguḥ /	ṣaṭ bhārān ekaḥ a caran bibharti ṛtam varṣiṣṭham upa gāvaḥ āguḥ 
SA_GV01_rvh1-10u-6011	RV_3,056.02c tisro mahīr uparās tasthur atyā guhā dve nihite darśy ekā //	tisraḥ mahīḥ uparāḥ tasthuḥ atyāḥ guhā dve nihite darśi ekā 
SA_GV01_rvh1-10u-6012	RV_3,056.03a tripājasyo vṛṣabho viśvarūpa uta tryudhā purudha prajāvān /	tri pājasyaḥ vṛṣabhaḥ viśva rūpaḥ uta tri udhā purudha prajāvān 
SA_GV01_rvh1-10u-6013	RV_3,056.03c tryanīkaḥ patyate māhināvān sa retodhā vṛṣabhaḥ śaśvatīnām //	tri anīkaḥ patyate māhināvān sa retaḥ dhāḥ vṛṣabhaḥ śaśvatīnām 
SA_GV01_rvh1-10u-6014	RV_3,056.04a abhīka āsām padavīr abodhy ādityānām ahve cāru nāma /	abhīke āsām padavīḥ abodhi ādityānām ahve cāru nāma 
SA_GV01_rvh1-10u-6015	RV_3,056.04c āpaś cid asmā aramanta devīḥ pṛthag vrajantīḥ pari ṣīm avṛñjan //	āpaḥ cit asmai aramanta devīḥ pṛthak vrajantīḥ pari sīm avṛñjan 
SA_GV01_rvh1-10u-6016	RV_3,056.05a trī ṣadhasthā sindhavas triḥ kavīnām uta trimātā vidatheṣu samrāṭ /	trī sadhasthā sindhavaḥ tris kavīnām uta tri mātā vidatheṣu samrāj 
SA_GV01_rvh1-10u-6017	RV_3,056.05c ṛtāvarīr yoṣaṇās tisro apyās trir ā divo vidathe patyamānāḥ //	ṛtāvarīḥ yoṣaṇāḥ tisraḥ apyāḥ tris ā divaḥ vidathe patyamānāḥ 
SA_GV01_rvh1-10u-6018	RV_3,056.06a trir ā divaḥ savitar vāryāṇi dive-diva ā suva trir no ahnaḥ /	tris ā divaḥ savitar vāryāṇi dive dive ā suva tris naḥ ahnaḥ 
SA_GV01_rvh1-10u-6019	RV_3,056.06c tridhātu rāya ā suvā vasūni bhaga trātar dhiṣaṇe sātaye dhāḥ //	tri dhātu rāyaḥ ā suva ā vasūni bhaga trātar dhiṣaṇe sātaye dhāḥ 
SA_GV01_rvh1-10u-6020	RV_3,056.07a trir ā divaḥ savitā soṣavīti rājānā mitrāvaruṇā supāṇī /	tris ā divaḥ savitā soṣavīti rājānā mitrāvaruṇā su pāṇī 
SA_GV01_rvh1-10u-6021	RV_3,056.07c āpaś cid asya rodasī cid urvī ratnam bhikṣanta savituḥ savāya //	āpaḥ cit asya rodasī cit urvī ratnam bhikṣanta savituḥ savāya 
SA_GV01_rvh1-10u-6022	RV_3,056.08a trir uttamā dūṇaśā rocanāni trayo rājanty asurasya vīrāḥ /	tris uttamā dūṇaśā rocanāni trayaḥ rājanti asurasya vīrāḥ 
SA_GV01_rvh1-10u-6023	RV_3,056.08c ṛtāvāna iṣirā dūḷabhāsas trir ā divo vidathe santu devāḥ //	ṛtāvānaḥ iṣirāḥ dūḍabhāsaḥ tris ā divaḥ vidathe santu devāḥ 
SA_GV01_rvh1-10u-6024	RV_3,057.01a pra me vivikvāṃ avidan manīṣāṃ dhenuṃ carantīm prayutām agopām /	pra me vivikvām avidat manīṣām dhenum carantīm prayutām agopām 
SA_GV01_rvh1-10u-6025	RV_3,057.01c sadyaś cid yā duduhe bhūri dhāser indras tad agniḥ panitāro asyāḥ //	sadyas cit yā duduhe bhūri dhāseḥ indraḥ tat agniḥ panitāraḥ asyāḥ 
SA_GV01_rvh1-10u-6026	RV_3,057.02a indraḥ su pūṣā vṛṣaṇā suhastā divo na prītāḥ śaśayaṃ duduhre /	indraḥ su pūṣā vṛṣaṇā su hastā divaḥ na prītāḥ śaśayam duduhre 
SA_GV01_rvh1-10u-6027	RV_3,057.02c viśve yad asyāṃ raṇayanta devāḥ pra vo 'tra vasavaḥ sumnam aśyām //	viśve yat asyām raṇayanta devāḥ pra vaḥ tra vasavaḥ sumnam aśyām 
SA_GV01_rvh1-10u-6028	RV_3,057.03a yā jāmayo vṛṣṇa icchanti śaktiṃ namasyantīr jānate garbham asmin /	yāḥ jāmayaḥ vṛṣṇe icchanti śaktim namasyantīḥ jānate garbham asmin 
SA_GV01_rvh1-10u-6029	RV_3,057.03c acchā putraṃ dhenavo vāvaśānā mahaś caranti bibhrataṃ vapūṃṣi //	acchā putram dhenavaḥ vāvaśānāḥ mahaḥ caranti bibhratam vapūṃṣi 
SA_GV01_rvh1-10u-6030	RV_3,057.04a acchā vivakmi rodasī sumeke grāvṇo yujāno adhvare manīṣā /	acchā vivakmi rodasī sumeke grāvṇaḥ yujānaḥ adhvare manīṣā 
SA_GV01_rvh1-10u-6031	RV_3,057.04c imā u te manave bhūrivārā ūrdhvā bhavanti darśatā yajatrāḥ //	imāḥ u te manave bhūri vārāḥ ūrdhvāḥ bhavanti darśatāḥ yajatrāḥ 
SA_GV01_rvh1-10u-6032	RV_3,057.05a yā te jihvā madhumatī sumedhā agne deveṣūcyata urūcī /	yā te jihvā madhumatī sumedhāḥ agne deveṣu ucyate urūcī 
SA_GV01_rvh1-10u-6033	RV_3,057.05c tayeha viśvāṃ avase yajatrān ā sādaya pāyayā cā madhūni //	tayā iha viśvān avase yajatrān ā sādaya pāyaya cā madhūni 
SA_GV01_rvh1-10u-6034	RV_3,057.06a yā te agne parvatasyeva dhārāsaścantī pīpayad deva citrā /	yā te agne parvatasya iva dhārāḥ aścantī pīpayat deva citrā 
SA_GV01_rvh1-10u-6035	RV_3,057.06c tām asmabhyam pramatiṃ jātavedo vaso rāsva sumatiṃ viśvajanyām //	tām asmabhyam pramatim jātavedaḥ vaso rāsva sumatim viśvajanyām 
SA_GV01_rvh1-10u-6036	RV_3,058.01a dhenuḥ pratnasya kāmyaṃ duhānāntaḥ putraś carati dakṣiṇāyāḥ /	dhenuḥ pratnasya kāmyam duhānā antar putraḥ carati dakṣiṇāyāḥ 
SA_GV01_rvh1-10u-6037	RV_3,058.01c ā dyotaniṃ vahati śubhrayāmoṣasa stomo aśvināv ajīgaḥ //	ā dyotanim vahati śubhra yāmā uṣasaḥ stomaḥ aśvinau ajīgaḥ 
SA_GV01_rvh1-10u-6038	RV_3,058.02a suyug vahanti prati vām ṛtenordhvā bhavanti pitareva medhāḥ /	su yuj vahanti prati vām ṛtena ūrdhvāḥ bhavanti pitarā iva medhāḥ 
SA_GV01_rvh1-10u-6039	RV_3,058.02c jarethām asmad vi paṇer manīṣāṃ yuvor avaś cakṛmā yātam arvāk //	jarethām asmat vi paṇeḥ manīṣām yuvoḥ avaḥ cakṛma yātam arvāk 
SA_GV01_rvh1-10u-6040	RV_3,058.03a suyugbhir aśvaiḥ suvṛtā rathena dasrāv imaṃ śṛṇutaṃ ślokam adreḥ /	su yugbhiḥ aśvaiḥ suvṛtā rathena dasrau imam śṛṇutam ślokam adreḥ 
SA_GV01_rvh1-10u-6041	RV_3,058.03c kim aṅga vām praty avartiṃ gamiṣṭhāhur viprāso aśvinā purājāḥ //	kim aṅga vām prati avartim gamiṣṭhā āhuḥ viprāsaḥ aśvinā purājāḥ 
SA_GV01_rvh1-10u-6042	RV_3,058.04a ā manyethām ā gataṃ kac cid evair viśve janāso aśvinā havante /	ā manyethām ā gatam kad cit evaiḥ viśve janāsaḥ aśvinā havante 
SA_GV01_rvh1-10u-6043	RV_3,058.04c imā hi vāṃ goṛjīkā madhūni pra mitrāso na dadur usro agre //	imā hi vām goṛjīkāḥ madhūni pra mitrāsaḥ na daduḥ usraḥ agre 
SA_GV01_rvh1-10u-6044	RV_3,058.05a tiraḥ purū cid aśvinā rajāṃsy āṅgūṣo vām maghavānā janeṣu /	tiras purū cit aśvinā rajāṃsi āṅgūṣaḥ vām maghavānā janeṣu 
SA_GV01_rvh1-10u-6045	RV_3,058.05c eha yātam pathibhir devayānair dasrāv ime vāṃ nidhayo madhūnām //	ā iha yātam pathibhiḥ deva yānaiḥ dasrau ime vām nidhayaḥ madhūnām 
SA_GV01_rvh1-10u-6046	RV_3,058.06a purāṇam okaḥ sakhyaṃ śivaṃ vāṃ yuvor narā draviṇaṃ jahnāvyām /	purāṇam okaḥ sakhyam śivam vām yuvoḥ narā draviṇam jahnāvyām 
SA_GV01_rvh1-10u-6047	RV_3,058.06c punaḥ kṛṇvānāḥ sakhyā śivāni madhvā madema saha nū samānāḥ //	punar kṛṇvānāḥ sakhyā śivāni madhvā madema saha nu samānāḥ 
SA_GV01_rvh1-10u-6048	RV_3,058.07a aśvinā vāyunā yuvaṃ sudakṣā niyudbhiṣ ca sajoṣasā yuvānā /	aśvinā vāyunā yuvam su dakṣā niyudbhiḥ ca sajoṣasā yuvānā 
SA_GV01_rvh1-10u-6049	RV_3,058.07c nāsatyā tiroahnyaṃ juṣāṇā somam pibatam asridhā sudānū //	nāsatyā tiroahnyam juṣāṇā somam pibatam asridhā sudānū 
SA_GV01_rvh1-10u-6050	RV_3,058.08a aśvinā pari vām iṣaḥ purūcīr īyur gīrbhir yatamānā amṛdhrāḥ /	aśvinā pari vām iṣaḥ purūcīḥ īyuḥ gīrbhiḥ yatamānāḥ amṛdhrāḥ 
SA_GV01_rvh1-10u-6051	RV_3,058.08c ratho ha vām ṛtajā adrijūtaḥ pari dyāvāpṛthivī yāti sadyaḥ //	rathaḥ ha vām ṛta jāḥ adri jūtaḥ pari dyāvāpṛthivī yāti sadyas 
SA_GV01_rvh1-10u-6052	RV_3,058.09a aśvinā madhuṣuttamo yuvākuḥ somas tam pātam ā gataṃ duroṇe /	aśvinā madhuṣuttamaḥ yuvākuḥ somaḥ tam pātam ā gatam duroṇe 
SA_GV01_rvh1-10u-6053	RV_3,058.09c ratho ha vām bhūri varpaḥ karikrat sutāvato niṣkṛtam āgamiṣṭhaḥ //	rathaḥ ha vām bhūri varpaḥ karikrat sutāvataḥ niṣkṛtam āgamiṣṭhaḥ 
SA_GV01_rvh1-10u-6054	RV_3,059.01a mitro janān yātayati bruvāṇo mitro dādhāra pṛthivīm uta dyām /	mitraḥ janān yātayati bruvāṇaḥ mitraḥ dādhāra pṛthivīm uta dyām 
SA_GV01_rvh1-10u-6055	RV_3,059.01c mitraḥ kṛṣṭīr animiṣābhi caṣṭe mitrāya havyaṃ ghṛtavaj juhota //	mitraḥ kṛṣṭīḥ animiṣa abhi caṣṭe mitrāya havyam ghṛtavat juhota 
SA_GV01_rvh1-10u-6056	RV_3,059.02a pra sa mitra marto astu prayasvān yas ta āditya śikṣati vratena /	pra sa mitra martaḥ astu prayasvān yaḥ te āditya śikṣati vratena 
SA_GV01_rvh1-10u-6057	RV_3,059.02c na hanyate na jīyate tvoto nainam aṃho aśnoty antito na dūrāt //	na hanyate na jīyate tvotaḥ na enam aṃhaḥ aśnoti antitas na dūrāt 
SA_GV01_rvh1-10u-6058	RV_3,059.03a anamīvāsa iḷayā madanto mitajñavo varimann ā pṛthivyāḥ /	anamīvāsaḥ iḷayā madantaḥ mitajñavaḥ variman ā pṛthivyāḥ 
SA_GV01_rvh1-10u-6059	RV_3,059.03c ādityasya vratam upakṣiyanto vayam mitrasya sumatau syāma //	ādityasya vratam upakṣiyantaḥ vayam mitrasya sumatau syāma 
SA_GV01_rvh1-10u-6060	RV_3,059.04a ayam mitro namasyaḥ suśevo rājā sukṣatro ajaniṣṭa vedhāḥ /	ayam mitraḥ namasyaḥ su śevaḥ rājā su kṣatraḥ ajaniṣṭa vedhāḥ 
SA_GV01_rvh1-10u-6061	RV_3,059.04c tasya vayaṃ sumatau yajñiyasyāpi bhadre saumanase syāma //	tasya vayam sumatau yajñiyasya api bhadre saumanase syāma 
SA_GV01_rvh1-10u-6062	RV_3,059.05a mahāṃ ādityo namasopasadyo yātayajjano gṛṇate suśevaḥ /	mahān ādityaḥ namasā upasadyaḥ yātayat janaḥ gṛṇate su śevaḥ 
SA_GV01_rvh1-10u-6063	RV_3,059.05c tasmā etat panyatamāya juṣṭam agnau mitrāya havir ā juhota //	tasmai etat panyatamāya juṣṭam agnau mitrāya haviḥ ā juhota 
SA_GV01_rvh1-10u-6064	RV_3,059.06a mitrasya carṣaṇīdhṛto 'vo devasya sānasi /	mitrasya carṣaṇī dhṛtaḥ vaḥ devasya sānasi 
SA_GV01_rvh1-10u-6065	RV_3,059.06c dyumnaṃ citraśravastamam //	dyumnam citraśravastamam 
SA_GV01_rvh1-10u-6066	RV_3,059.07a abhi yo mahinā divam mitro babhūva saprathāḥ /	abhi yaḥ mahinā divam mitraḥ babhūva saprathāḥ 
SA_GV01_rvh1-10u-6067	RV_3,059.07c abhi śravobhiḥ pṛthivīm //	abhi śravobhiḥ pṛthivīm 
SA_GV01_rvh1-10u-6068	RV_3,059.08a mitrāya pañca yemire janā abhiṣṭiśavase /	mitrāya pañca yemire janāḥ abhiṣṭi śavase 
SA_GV01_rvh1-10u-6069	RV_3,059.08c sa devān viśvān bibharti //	sa devān viśvān bibharti 
SA_GV01_rvh1-10u-6070	RV_3,059.09a mitro deveṣv āyuṣu janāya vṛktabarhiṣe /	mitraḥ deveṣu āyuṣu janāya vṛkta barhiṣe 
SA_GV01_rvh1-10u-6071	RV_3,059.09c iṣa iṣṭavratā akaḥ //	iṣaḥ iṣṭa vratāḥ akaḥ 
SA_GV01_rvh1-10u-6072	RV_3,060.01a iheha vo manasā bandhutā nara uśijo jagmur abhi tāni vedasā /	iha iha vaḥ manasā bandhu tā naraḥ uśijaḥ jagmuḥ abhi tāni vedasā 
SA_GV01_rvh1-10u-6073	RV_3,060.01c yābhir māyābhiḥ pratijūtivarpasaḥ saudhanvanā yajñiyam bhāgam ānaśa //	yābhiḥ māyābhiḥ pratijūti varpasaḥ saudhanvanāḥ yajñiyam bhāgam ānaśa 
SA_GV01_rvh1-10u-6074	RV_3,060.02a yābhiḥ śacībhiś camasāṃ apiṃśata yayā dhiyā gām ariṇīta carmaṇaḥ /	yābhiḥ śacībhiḥ camasān apiṃśata yayā dhiyā gām ariṇīta carmaṇaḥ 
SA_GV01_rvh1-10u-6075	RV_3,060.02c yena harī manasā niratakṣata tena devatvam ṛbhavaḥ sam ānaśa //	yena harī manasā niratakṣata tena deva tvam ṛbhavaḥ sam ānaśa 
SA_GV01_rvh1-10u-6076	RV_3,060.03a indrasya sakhyam ṛbhavaḥ sam ānaśur manor napāto apaso dadhanvire /	indrasya sakhyam ṛbhavaḥ sam ānaśuḥ manoḥ napātaḥ apasaḥ dadhanvire 
SA_GV01_rvh1-10u-6077	RV_3,060.03c saudhanvanāso amṛtatvam erire viṣṭvī śamībhiḥ sukṛtaḥ sukṛtyayā //	saudhanvanāsaḥ amṛta tvam erire viṣṭvī śamībhiḥ su kṛtaḥ su kṛtyayā 
SA_GV01_rvh1-10u-6078	RV_3,060.04a indreṇa yātha sarathaṃ sute sacāṃ atho vaśānām bhavathā saha śriyā /	indreṇa yātha sa ratham sute sacā am atha u vaśānām bhavathā saha śriyā 
SA_GV01_rvh1-10u-6079	RV_3,060.04c na vaḥ pratimai sukṛtāni vāghataḥ saudhanvanā ṛbhavo vīryāṇi ca //	na vaḥ pratimai su kṛtāni vāghataḥ saudhanvanāḥ ṛbhavaḥ vīryāṇi ca 
SA_GV01_rvh1-10u-6080	RV_3,060.05a indra ṛbhubhir vājavadbhiḥ samukṣitaṃ sutaṃ somam ā vṛṣasvā gabhastyoḥ /	indra ṛbhubhiḥ vājavadbhiḥ samukṣitam sutam somam ā vṛṣasva gabhastyoḥ 
SA_GV01_rvh1-10u-6081	RV_3,060.05c dhiyeṣito maghavan dāśuṣo gṛhe saudhanvanebhiḥ saha matsvā nṛbhiḥ //	dhiyā iṣitaḥ maghavan dāśuṣaḥ gṛhe saudhanvanebhiḥ saha matsva nṛbhiḥ 
SA_GV01_rvh1-10u-6082	RV_3,060.06a indra ṛbhumān vājavān matsveha no 'smin savane śacyā puruṣṭuta /	indra ṛbhumān vājavān matsva iha naḥ smin savane śacyā puruṣṭuta 
SA_GV01_rvh1-10u-6083	RV_3,060.06c imāni tubhyaṃ svasarāṇi yemire vratā devānām manuṣaś ca dharmabhiḥ //	imāni tubhyam svasarāṇi yemire vratā devānām manuṣaḥ ca dharmabhiḥ 
SA_GV01_rvh1-10u-6084	RV_3,060.07a indra ṛbhubhir vājibhir vājayann iha stomaṃ jaritur upa yāhi yajñiyam /	indra ṛbhubhiḥ vājibhiḥ vājayan iha stomam jarituḥ upa yāhi yajñiyam 
SA_GV01_rvh1-10u-6085	RV_3,060.07c śataṃ ketebhir iṣirebhir āyave sahasraṇītho adhvarasya homani //	śatam ketebhiḥ iṣirebhiḥ āyave sahasraṇīthaḥ adhvarasya homani 
SA_GV01_rvh1-10u-6086	RV_3,061.01a uṣo vājena vājini pracetā stomaṃ juṣasva gṛṇato maghoni /	uṣaḥ vājena vājini pracetāḥ stomam juṣasva gṛṇataḥ maghoni 
SA_GV01_rvh1-10u-6087	RV_3,061.01c purāṇī devi yuvatiḥ purandhir anu vrataṃ carasi viśvavāre //	purāṇī devi yuvatiḥ purandhiḥ anu vratam carasi viśva vāre 
SA_GV01_rvh1-10u-6088	RV_3,061.02a uṣo devy amartyā vi bhāhi candrarathā sūnṛtā īrayantī /	uṣaḥ devī amartyā vi bhāhi candra rathā sūnṛtāḥ īrayantī 
SA_GV01_rvh1-10u-6089	RV_3,061.02c ā tvā vahantu suyamāso aśvā hiraṇyavarṇām pṛthupājaso ye //	ā tvā vahantu su yamāsaḥ aśvāḥ hiraṇya varṇām pṛthu pājasaḥ ye 
SA_GV01_rvh1-10u-6090	RV_3,061.03a uṣaḥ pratīcī bhuvanāni viśvordhvā tiṣṭhasy amṛtasya ketuḥ /	uṣaḥ pratīcī bhuvanāni viśvā ūrdhvā tiṣṭhasi amṛtasya ketuḥ 
SA_GV01_rvh1-10u-6091	RV_3,061.03c samānam arthaṃ caraṇīyamānā cakram iva navyasy ā vavṛtsva //	samānam artham caraṇīyamānā cakram iva navyasī ā vavṛtsva 
SA_GV01_rvh1-10u-6092	RV_3,061.04a ava syūmeva cinvatī maghony uṣā yāti svasarasya patnī /	ava syūma iva cinvatī maghonī uṣāḥ yāti svasarasya patnī 
SA_GV01_rvh1-10u-6093	RV_3,061.04c svar janantī subhagā sudaṃsā āntād divaḥ papratha ā pṛthivyāḥ //	svar janantī subhagā su daṃsāḥ ā antāt divaḥ paprathe ā pṛthivyāḥ 
SA_GV01_rvh1-10u-6094	RV_3,061.05a acchā vo devīm uṣasaṃ vibhātīm pra vo bharadhvaṃ namasā suvṛktim /	acchā vaḥ devīm uṣasam vibhātīm pra vaḥ bharadhvam namasā suvṛktim 
SA_GV01_rvh1-10u-6095	RV_3,061.05c ūrdhvam madhudhā divi pājo aśret pra rocanā ruruce raṇvasaṃdṛk //	ūrdhvam madhu dhāḥ divi pājaḥ aśret pra rocanā ruruce raṇva saṃdṛś 
SA_GV01_rvh1-10u-6096	RV_3,061.06a ṛtāvarī divo arkair abodhy ā revatī rodasī citram asthāt /	ṛtāvarī divaḥ arkaiḥ abodhi ā revatī rodasī citram asthāt 
SA_GV01_rvh1-10u-6097	RV_3,061.06c āyatīm agna uṣasaṃ vibhātīṃ vāmam eṣi draviṇam bhikṣamāṇaḥ //	āyatīm agne uṣasam vibhātīm vāmam eṣi draviṇam bhikṣamāṇaḥ 
SA_GV01_rvh1-10u-6098	RV_3,061.07a ṛtasya budhna uṣasām iṣaṇyan vṛṣā mahī rodasī ā viveśa /	ṛtasya budhne uṣasām iṣaṇyan vṛṣā mahī rodasī ā viveśa 
SA_GV01_rvh1-10u-6099	RV_3,061.07c mahī mitrasya varuṇasya māyā candreva bhānuṃ vi dadhe purutrā //	mahī mitrasya varuṇasya māyā candrā iva bhānum vi dadhe purutrā 
SA_GV01_rvh1-10u-6100	RV_3,062.01a imā u vām bhṛmayo manyamānā yuvāvate na tujyā abhūvan /	imāḥ u vām bhṛmayaḥ manyamānāḥ yuvāvate na tujyāḥ abhūvan 
SA_GV01_rvh1-10u-6101	RV_3,062.01c kva tyad indrāvaruṇā yaśo vāṃ yena smā sinam bharathaḥ sakhibhyaḥ //	kva tyad indrāvaruṇāḥ yaśaḥ vām yena smā sinam bharathaḥ sakhibhyaḥ 
SA_GV01_rvh1-10u-6102	RV_3,062.02a ayam u vām purutamo rayīyañ chaśvattamam avase johavīti /	ayam u vām purutamaḥ rayīyam śaśvattamam avase johavīti 
SA_GV01_rvh1-10u-6103	RV_3,062.02c sajoṣāv indrāvaruṇā marudbhir divā pṛthivyā śṛṇutaṃ havam me //	sajoṣau indrāvaruṇāḥ marudbhiḥ divā pṛthivyā śṛṇutam havam me 
SA_GV01_rvh1-10u-6104	RV_3,062.03a asme tad indrāvaruṇā vasu ṣyād asme rayir marutaḥ sarvavīraḥ /	asme tat indrāvaruṇāḥ vasu syāt asme rayiḥ marutaḥ sarva vīraḥ 
SA_GV01_rvh1-10u-6105	RV_3,062.03c asmān varūtrīḥ śaraṇair avantv asmān hotrā bhāratī dakṣiṇābhiḥ //	asmān varūtrīḥ śaraṇaiḥ avantu asmān hotrā bhāratī dakṣiṇābhiḥ 
SA_GV01_rvh1-10u-6106	RV_3,062.04a bṛhaspate juṣasva no havyāni viśvadevya /	bṛhaspate juṣasva naḥ havyāni viśvadevya 
SA_GV01_rvh1-10u-6107	RV_3,062.04c rāsva ratnāni dāśuṣe //	rāsva ratnāni dāśuṣe 
SA_GV01_rvh1-10u-6108	RV_3,062.05a śucim arkair bṛhaspatim adhvareṣu namasyata /	śucim arkaiḥ bṛhaspatim adhvareṣu namasyata 
SA_GV01_rvh1-10u-6109	RV_3,062.05c anāmy oja ā cake //	anāmi ojaḥ ā cake 
SA_GV01_rvh1-10u-6110	RV_3,062.06a vṛṣabhaṃ carṣaṇīnāṃ viśvarūpam adābhyam /	vṛṣabham carṣaṇīnām viśva rūpam adābhyam 
SA_GV01_rvh1-10u-6111	RV_3,062.06c bṛhaspatiṃ vareṇyam //	bṛhaspatim vareṇyam 
SA_GV01_rvh1-10u-6112	RV_3,062.07a iyaṃ te pūṣann āghṛṇe suṣṭutir deva navyasī /	iyam te pūṣan āghṛṇe suṣṭutiḥ deva navyasī 
SA_GV01_rvh1-10u-6113	RV_3,062.07c asmābhis tubhyaṃ śasyate //	asmābhiḥ tubhyam śasyate 
SA_GV01_rvh1-10u-6114	RV_3,062.08a tāṃ juṣasva giram mama vājayantīm avā dhiyam /	tām juṣasva giram mama vājayantīm avā dhiyam 
SA_GV01_rvh1-10u-6115	RV_3,062.08c vadhūyur iva yoṣaṇām //	vadhūyuḥ iva yoṣaṇām 
SA_GV01_rvh1-10u-6116	RV_3,062.09a yo viśvābhi vipaśyati bhuvanā saṃ ca paśyati /	yaḥ viśvā abhi vipaśyati bhuvanā sam ca paśyati 
SA_GV01_rvh1-10u-6117	RV_3,062.09c sa naḥ pūṣāvitā bhuvat //	sa naḥ pūṣā avitā bhuvat 
SA_GV01_rvh1-10u-6118	RV_3,062.10a tat savitur vareṇyam bhargo devasya dhīmahi /	tat savituḥ vareṇyam bhargaḥ devasya dhīmahi 
SA_GV01_rvh1-10u-6119	RV_3,062.10c dhiyo yo naḥ pracodayāt //	dhiyaḥ yaḥ naḥ pracodayāt 
SA_GV01_rvh1-10u-6120	RV_3,062.11a devasya savitur vayaṃ vājayantaḥ purandhyā /	devasya savituḥ vayam vājayantaḥ purandhyā 
SA_GV01_rvh1-10u-6121	RV_3,062.11c bhagasya rātim īmahe //	bhagasya rātim īmahe 
SA_GV01_rvh1-10u-6122	RV_3,062.12a devaṃ naraḥ savitāraṃ viprā yajñaiḥ suvṛktibhiḥ /	devam naraḥ savitāram viprāḥ yajñaiḥ suvṛktibhiḥ 
SA_GV01_rvh1-10u-6123	RV_3,062.12c namasyanti dhiyeṣitāḥ //	namasyanti dhiyā iṣitāḥ 
SA_GV01_rvh1-10u-6124	RV_3,062.13a somo jigāti gātuvid devānām eti niṣkṛtam /	somaḥ jigāti gātu vid devānām eti niṣkṛtam 
SA_GV01_rvh1-10u-6125	RV_3,062.13c ṛtasya yonim āsadam //	ṛtasya yonim āsadam 
SA_GV01_rvh1-10u-6126	RV_3,062.14a somo asmabhyaṃ dvipade catuṣpade ca paśave /	somaḥ asmabhyam dvipade catuṣpade ca paśave 
SA_GV01_rvh1-10u-6127	RV_3,062.14c anamīvā iṣas karat //	anamīvāḥ iṣas karat 
SA_GV01_rvh1-10u-6128	RV_3,062.15a asmākam āyur vardhayann abhimātīḥ sahamānaḥ /	asmākam āyuḥ vardhayan abhimātīḥ sahamānaḥ 
SA_GV01_rvh1-10u-6129	RV_3,062.15c somaḥ sadhastham āsadat //	somaḥ sadhastham āsadat 
SA_GV01_rvh1-10u-6130	RV_3,062.16a ā no mitrāvaruṇā ghṛtair gavyūtim ukṣatam /	ā naḥ mitrāvaruṇā ghṛtaiḥ gavyūtim ukṣatam 
SA_GV01_rvh1-10u-6131	RV_3,062.16c madhvā rajāṃsi sukratū //	madhvā rajāṃsi su kratū 
SA_GV01_rvh1-10u-6132	RV_3,062.17a uruśaṃsā namovṛdhā mahnā dakṣasya rājathaḥ /	uru śaṃsā namaḥ vṛdhā mahnā dakṣasya rājathaḥ 
SA_GV01_rvh1-10u-6133	RV_3,062.17c drāghiṣṭhābhiḥ śucivratā //	drāghiṣṭhābhiḥ śuci vratā 
SA_GV01_rvh1-10u-6134	RV_3,062.18a gṛṇānā jamadagninā yonāv ṛtasya sīdatam /	gṛṇānā jamadagninā yonau ṛtasya sīdatam 
SA_GV01_rvh1-10u-6135	RV_3,062.18c pātaṃ somam ṛtāvṛdhā //	pātam somam ṛtāvṛdhā 
SA_GV01_rvh1-10u-6136	Ṛgveda 4	ṛgveda 
SA_GV01_rvh1-10u-6137	RV_4,001.01a tvāṃ hy agne sadam it samanyavo devāso devam aratiṃ nyerira iti kratvā nyerire /	tvām hi agne sadam id samanyavaḥ devāsaḥ devam aratim nyerire iti kratvā nyerire 
SA_GV01_rvh1-10u-6138	RV_4,001.01c amartyaṃ yajata martyeṣv ā devam ādevaṃ janata pracetasaṃ viśvam ādevaṃ janata pracetasam //	amartyam yajata martyeṣu ā devam ā devam janata pracetasam viśvam ā devam janata pracetasam 
SA_GV01_rvh1-10u-6139	RV_4,001.02a sa bhrātaraṃ varuṇam agna ā vavṛtsva devāṃ acchā sumatī yajñavanasaṃ jyeṣṭhaṃ yajñavanasam /	sa bhrātaram varuṇam agne ā vavṛtsva devān acchā sumatī yajña vanasam jyeṣṭham yajña vanasam 
SA_GV01_rvh1-10u-6140	RV_4,001.02c ṛtāvānam ādityaṃ carṣaṇīdhṛtaṃ rājānaṃ carṣaṇīdhṛtam //	ṛtāvānam ādityam carṣaṇī dhṛtam rājānam carṣaṇī dhṛtam 
SA_GV01_rvh1-10u-6141	RV_4,001.03a sakhe sakhāyam abhy ā vavṛtsvāśuṃ na cakraṃ rathyeva raṃhyāsmabhyaṃ dasma raṃhyā /	sakhe sakhāyam abhī ā vavṛtsva āśum na cakram rathyā iva raṃhyā asmabhyam dasma raṃhyā 
SA_GV01_rvh1-10u-6142	RV_4,001.03c agne mṛḷīkaṃ varuṇe sacā vido marutsu viśvabhānuṣu /	agne mṛḷīkam varuṇe sacā vidaḥ marutsu viśva bhānuṣu 
SA_GV01_rvh1-10u-6143	RV_4,001.03d tokāya tuje śuśucāna śaṃ kṛdhy asmabhyaṃ dasma śaṃ kṛdhi //	tokāya tuje śuśucāna śam kṛdhi asmabhyam dasma śam kṛdhi 
SA_GV01_rvh1-10u-6144	RV_4,001.04a tvaṃ no agne varuṇasya vidvān devasya heḷo 'va yāsisīṣṭhāḥ /	tvam naḥ agne varuṇasya vidvān devasya heḍaḥ vaḥ yāsisīṣṭhāḥ 
SA_GV01_rvh1-10u-6145	RV_4,001.04c yajiṣṭho vahnitamaḥ śośucāno viśvā dveṣāṃsi pra mumugdhy asmat //	yajiṣṭhaḥ vahnitamaḥ śośucānaḥ viśvā dveṣāṃsi pra mumugdhi asmat 
SA_GV01_rvh1-10u-6146	RV_4,001.05a sa tvaṃ no agne 'vamo bhavotī nediṣṭho asyā uṣaso vyuṣṭau /	sa tvam naḥ agne vamaḥ bhava ūtī nediṣṭhaḥ asyāḥ uṣasaḥ vyuṣṭau 
SA_GV01_rvh1-10u-6147	RV_4,001.05c ava yakṣva no varuṇaṃ rarāṇo vīhi mṛḷīkaṃ suhavo na edhi //	ava yakṣva naḥ varuṇam rarāṇaḥ vīhi mṛḷīkam su havaḥ naḥ edhi 
SA_GV01_rvh1-10u-6148	RV_4,001.06a asya śreṣṭhā subhagasya saṃdṛg devasya citratamā martyeṣu /	asya śreṣṭhā subhagasya saṃdṛś devasya citratamā martyeṣu 
SA_GV01_rvh1-10u-6149	RV_4,001.06c śuci ghṛtaṃ na taptam aghnyāyā spārhā devasya maṃhaneva dhenoḥ //	śuci ghṛtam na taptam aghnyāyāḥ spārhā devasya maṃhanā iva dhenoḥ 
SA_GV01_rvh1-10u-6150	RV_4,001.07a trir asya tā paramā santi satyā spārhā devasya janimāny agneḥ /	tris asya tā paramā santi satyā spārhā devasya janimāni agneḥ 
SA_GV01_rvh1-10u-6151	RV_4,001.07c anante antaḥ parivīta āgāc chuciḥ śukro aryo rorucānaḥ //	anante antar parivītaḥ āgāt śuciḥ śukraḥ aryaḥ rorucānaḥ 
SA_GV01_rvh1-10u-6152	RV_4,001.08a sa dūto viśved abhi vaṣṭi sadmā hotā hiraṇyaratho raṃsujihvaḥ /	sa dūtaḥ viśvā id abhi vaṣṭi sadmā hotā hiraṇya rathaḥ raṃsu jihvaḥ 
SA_GV01_rvh1-10u-6153	RV_4,001.08c rohidaśvo vapuṣyo vibhāvā sadā raṇvaḥ pitumatīva saṃsat //	rohit aśvaḥ vapuṣyaḥ vibhāvā sadā raṇvaḥ pitumatī iva saṃsad 
SA_GV01_rvh1-10u-6154	RV_4,001.09a sa cetayan manuṣo yajñabandhuḥ pra tam mahyā raśanayā nayanti /	sa cetayat manuṣaḥ yajña bandhuḥ pra tam mahyā raśanayā nayanti 
SA_GV01_rvh1-10u-6155	RV_4,001.09c sa kṣety asya duryāsu sādhan devo martasya sadhanitvam āpa //	sa kṣeti asya duryāsu sādhan devaḥ martasya sa dhani tvam āpa 
SA_GV01_rvh1-10u-6156	RV_4,001.10a sa tū no agnir nayatu prajānann acchā ratnaṃ devabhaktaṃ yad asya /	sa tu naḥ agniḥ nayatu prajānan acchā ratnam deva bhaktam yat asya 
SA_GV01_rvh1-10u-6157	RV_4,001.10c dhiyā yad viśve amṛtā akṛṇvan dyauṣ pitā janitā satyam ukṣan //	dhiyā yat viśve amṛtāḥ akṛṇvan dyauḥ pitā janitā satyam ukṣan 
SA_GV01_rvh1-10u-6158	RV_4,001.11a sa jāyata prathamaḥ pastyāsu maho budhne rajaso asya yonau /	sa jāyata prathamaḥ pastyāsu mahaḥ budhne rajasaḥ asya yonau 
SA_GV01_rvh1-10u-6159	RV_4,001.11b apād aśīrṣā guhamāno antāyoyuvāno vṛṣabhasya nīḷe //	a pāt a śīrṣā guhamānaḥ anta ayoyuvānaḥ vṛṣabhasya nīḍe 
SA_GV01_rvh1-10u-6160	RV_4,001.12a pra śardha ārta prathamaṃ vipanyāṃ ṛtasya yonā vṛṣabhasya nīḷe /	pra śardhaḥ ārta prathamam vipanyām ṛtasya yonā vṛṣabhasya nīḍe 
SA_GV01_rvh1-10u-6161	RV_4,001.12c spārho yuvā vapuṣyo vibhāvā sapta priyāso 'janayanta vṛṣṇe //	spārhaḥ yuvā vapuṣyaḥ vibhāvā sapta priyāsaḥ janayanta vṛṣṇe 
SA_GV01_rvh1-10u-6162	RV_4,001.13a asmākam atra pitaro manuṣyā abhi pra sedur ṛtam āśuṣāṇāḥ /	asmākam atra pitaraḥ manuṣyāḥ abhi pra seduḥ ṛtam āśuṣāṇāḥ 
SA_GV01_rvh1-10u-6163	RV_4,001.13c aśmavrajāḥ sudughā vavre antar ud usrā ājann uṣaso huvānāḥ //	aśma vrajāḥ sudughāḥ vavre antar ud usrāḥ ājan uṣasaḥ huvānāḥ 
SA_GV01_rvh1-10u-6164	RV_4,001.14a te marmṛjata dadṛvāṃso adriṃ tad eṣām anye abhito vi vocan /	te marmṛjata dadṛvāṃsaḥ adrim tat eṣām anye abhitas vi vocan 
SA_GV01_rvh1-10u-6165	RV_4,001.14c paśvayantrāso abhi kāram arcan vidanta jyotiś cakṛpanta dhībhiḥ //	paśu ayantrāsaḥ abhi kāram arcan vidanta jyotiḥ cakṛpanta dhībhiḥ 
SA_GV01_rvh1-10u-6166	RV_4,001.15a te gavyatā manasā dṛdhram ubdhaṃ gā yemānam pari ṣantam adrim /	te gavyatā manasā dṛdhram ubdham gāḥ yemānam pari santam adrim 
SA_GV01_rvh1-10u-6167	RV_4,001.15c dṛḷhaṃ naro vacasā daivyena vrajaṃ gomantam uśijo vi vavruḥ //	dṛḍham naraḥ vacasā daivyena vrajam gomantam uśijaḥ vi vavruḥ 
SA_GV01_rvh1-10u-6168	RV_4,001.16a te manvata prathamaṃ nāma dhenos triḥ sapta mātuḥ paramāṇi vindan /	te manvata prathamam nāma dhenoḥ tris sapta mātuḥ paramāṇi vindan 
SA_GV01_rvh1-10u-6169	RV_4,001.16c taj jānatīr abhy anūṣata vrā āvir bhuvad aruṇīr yaśasā goḥ //	tat jānatīḥ abhī anūṣata vrāḥ āvis bhuvat aruṇīḥ yaśasā goḥ 
SA_GV01_rvh1-10u-6170	RV_4,001.17a neśat tamo dudhitaṃ rocata dyaur ud devyā uṣaso bhānur arta /	neśat tamaḥ dudhitam rocata dyauḥ ud devyāḥ uṣasaḥ bhānuḥ arta 
SA_GV01_rvh1-10u-6171	RV_4,001.17c ā sūryo bṛhatas tiṣṭhad ajrāṃ ṛju marteṣu vṛjinā ca paśyan //	ā sūryaḥ bṛhataḥ tiṣṭhat ajrān ṛju marteṣu vṛjinā ca paśyan 
SA_GV01_rvh1-10u-6172	RV_4,001.18a ād it paścā bubudhānā vy akhyann ād id ratnaṃ dhārayanta dyubhaktam /	āt id paścā bubudhānāḥ vi akhyan āt id ratnam dhārayanta dyu bhaktam 
SA_GV01_rvh1-10u-6173	RV_4,001.18c viśve viśvāsu duryāsu devā mitra dhiye varuṇa satyam astu //	viśve viśvāsu duryāsu devāḥ mitra dhiye varuṇa satyam astu 
SA_GV01_rvh1-10u-6174	RV_4,001.19a acchā voceya śuśucānam agniṃ hotāraṃ viśvabharasaṃ yajiṣṭham /	acchā voceya śuśucānam agnim hotāram viśva bharasam yajiṣṭham 
SA_GV01_rvh1-10u-6175	RV_4,001.19c śucy ūdho atṛṇan na gavām andho na pūtam pariṣiktam aṃśoḥ //	śuci ūdhaḥ atṛṇat na gavām andhaḥ na pūtam pariṣiktam aṃśoḥ 
SA_GV01_rvh1-10u-6176	RV_4,001.20a viśveṣām aditir yajñiyānāṃ viśveṣām atithir mānuṣāṇām /	viśveṣām aditiḥ yajñiyānām viśveṣām atithiḥ mānuṣāṇām 
SA_GV01_rvh1-10u-6177	RV_4,001.20c agnir devānām ava āvṛṇānaḥ sumṛḷīko bhavatu jātavedāḥ //	agniḥ devānām avaḥ āvṛṇānaḥ su mṛḍīkaḥ bhavatu jātavedāḥ 
SA_GV01_rvh1-10u-6178	RV_4,002.01a yo martyeṣv amṛta ṛtāvā devo deveṣv aratir nidhāyi /	yaḥ martyeṣu amṛtaḥ ṛtāvā devaḥ deveṣu aratiḥ nidhāyi 
SA_GV01_rvh1-10u-6179	RV_4,002.01c hotā yajiṣṭho mahnā śucadhyai havyair agnir manuṣa īrayadhyai //	hotā yajiṣṭhaḥ mahnā śucadhyai havyaiḥ agniḥ manuṣaḥ īrayadhyai 
SA_GV01_rvh1-10u-6180	RV_4,002.02a iha tvaṃ sūno sahaso no adya jāto jātāṃ ubhayāṃ antar agne /	iha tvam sūno sahasaḥ naḥ adya jātaḥ jātām ubhayān antar agne 
SA_GV01_rvh1-10u-6181	RV_4,002.02c dūta īyase yuyujāna ṛṣva ṛjumuṣkān vṛṣaṇaḥ śukrāṃś ca //	dūtaḥ īyase yuyujānaḥ ṛṣvaḥ ṛju muṣkān vṛṣaṇaḥ śukrān ca 
SA_GV01_rvh1-10u-6182	RV_4,002.03a atyā vṛdhasnū rohitā ghṛtasnū ṛtasya manye manasā javiṣṭhā /	atyā vṛdhasnū rohitā ghṛtasnū ṛtasya manye manasā javiṣṭhā 
SA_GV01_rvh1-10u-6183	RV_4,002.03c antar īyase aruṣā yujāno yuṣmāṃś ca devān viśa ā ca martān //	antar īyase aruṣā yujānaḥ yuṣmān ca devān viśaḥ ā ca martān 
SA_GV01_rvh1-10u-6184	RV_4,002.04a aryamaṇaṃ varuṇam mitram eṣām indrāviṣṇū maruto aśvinota /	aryamaṇam varuṇam mitram eṣām indrāviṣṇū marutaḥ aśvinā uta 
SA_GV01_rvh1-10u-6185	RV_4,002.04c svaśvo agne surathaḥ surādhā ed u vaha suhaviṣe janāya //	su aśvaḥ agne su rathaḥ su rādhāḥ ā id u vaha su haviṣe janāya 
SA_GV01_rvh1-10u-6186	RV_4,002.05a gomāṃ agne 'vimāṃ aśvī yajño nṛvatsakhā sadam id apramṛṣyaḥ /	gomān agne vimān aśvī yajñaḥ nṛvat sakhā sadam id apramṛṣyaḥ 
SA_GV01_rvh1-10u-6187	RV_4,002.05c iḷāvāṃ eṣo asura prajāvān dīrgho rayiḥ pṛthubudhnaḥ sabhāvān //	iḷāvān eṣaḥ asura prajāvān dīrghaḥ rayiḥ pṛthu budhnaḥ sabhāvān 
SA_GV01_rvh1-10u-6188	RV_4,002.06a yas ta idhmaṃ jabharat siṣvidāno mūrdhānaṃ vā tatapate tvāyā /	yaḥ te idhmam jabharat siṣvidānaḥ mūrdhānam vā tatapate tvāyā 
SA_GV01_rvh1-10u-6189	RV_4,002.06c bhuvas tasya svatavāṃḥ pāyur agne viśvasmāt sīm aghāyata uruṣya //	bhuvaḥ tasya svatavān pāyuḥ agne viśvasmāt sīm aghāyataḥ uruṣya 
SA_GV01_rvh1-10u-6190	RV_4,002.07a yas te bharād anniyate cid annaṃ niśiṣan mandram atithim udīrat /	yaḥ te bharāt anniyate cit annam niśiṣat mandram atithim udīrat 
SA_GV01_rvh1-10u-6191	RV_4,002.07c ā devayur inadhate duroṇe tasmin rayir dhruvo astu dāsvān //	ā devayuḥ inadhate duroṇe tasmin rayiḥ dhruvaḥ astu dāsvān 
SA_GV01_rvh1-10u-6192	RV_4,002.08a yas tvā doṣā ya uṣasi praśaṃsāt priyaṃ vā tvā kṛṇavate haviṣmān /	yaḥ tvā doṣā yaḥ uṣasi praśaṃsāt priyam vā tvā kṛṇavate haviṣmān 
SA_GV01_rvh1-10u-6193	RV_4,002.08c aśvo na sve dama ā hemyāvān tam aṃhasaḥ pīparo dāśvāṃsam //	aśvaḥ na sve dame ā hemyāvān tam aṃhasaḥ pīparaḥ dāśvāṃsam 
SA_GV01_rvh1-10u-6194	RV_4,002.09a yas tubhyam agne amṛtāya dāśad duvas tve kṛṇavate yatasruk /	yaḥ tubhyam agne amṛtāya dāśat duvaḥ tve kṛṇavate yata sruc 
SA_GV01_rvh1-10u-6195	RV_4,002.09c na sa rāyā śaśamāno vi yoṣan nainam aṃhaḥ pari varad aghāyoḥ //	na sa rāyā śaśamānaḥ vi yoṣat na enam aṃhaḥ pari varat aghāyoḥ 
SA_GV01_rvh1-10u-6196	RV_4,002.10a yasya tvam agne adhvaraṃ jujoṣo devo martasya sudhitaṃ rarāṇaḥ /	yasya tvam agne adhvaram jujoṣaḥ devaḥ martasya sudhitam rarāṇaḥ 
SA_GV01_rvh1-10u-6197	RV_4,002.10c prīted asad dhotrā sā yaviṣṭhāsāma yasya vidhato vṛdhāsaḥ //	prītā id asat hotrā sā yaviṣṭhā āsāma yasya vidhataḥ vṛdhāsaḥ 
SA_GV01_rvh1-10u-6198	RV_4,002.11a cittim acittiṃ cinavad vi vidvān pṛṣṭheva vītā vṛjinā ca martān /	cittim acittim cinavat vi vidvān pṛṣṭhā iva vītā vṛjinā ca martān 
SA_GV01_rvh1-10u-6199	RV_4,002.11c rāye ca naḥ svapatyāya deva ditiṃ ca rāsvāditim uruṣya //	rāye ca naḥ su apatyāya deva ditim ca rāsvā aditim uruṣya 
SA_GV01_rvh1-10u-6200	RV_4,002.12a kaviṃ śaśāsuḥ kavayo 'dabdhā nidhārayanto duryāsv āyoḥ /	kavim śaśāsuḥ kavayaḥ dabdhāḥ nidhārayantaḥ duryāsu āyoḥ 
SA_GV01_rvh1-10u-6201	RV_4,002.12c atas tvaṃ dṛśyāṃ agna etān paḍbhiḥ paśyer adbhutāṃ arya evaiḥ //	atas tvam dṛśyām agne etān paḍbhiḥ paśyeḥ adbhutām aryaḥ evaiḥ 
SA_GV01_rvh1-10u-6202	RV_4,002.13a tvam agne vāghate supraṇītiḥ sutasomāya vidhate yaviṣṭha /	tvam agne vāghate su praṇītiḥ suta somāya vidhate yaviṣṭha 
SA_GV01_rvh1-10u-6203	RV_4,002.13c ratnam bhara śaśamānāya ghṛṣve pṛthu ścandram avase carṣaṇiprāḥ //	ratnam bhara śaśamānāya ghṛṣve pṛthu ścandram avase carṣaṇi prāḥ 
SA_GV01_rvh1-10u-6204	RV_4,002.14a adhā ha yad vayam agne tvāyā paḍbhir hastebhiś cakṛmā tanūbhiḥ /	adhā ha yat vayam agne tvāyā paḍbhiḥ hastebhiḥ cakṛma tanūbhiḥ 
SA_GV01_rvh1-10u-6205	RV_4,002.14c rathaṃ na kranto apasā bhurijor ṛtaṃ yemuḥ sudhya āśuṣāṇāḥ //	ratham na krantaḥ apasā bhurijoḥ ṛtam yemuḥ sudhyaḥ āśuṣāṇāḥ 
SA_GV01_rvh1-10u-6206	RV_4,002.15a adhā mātur uṣasaḥ sapta viprā jāyemahi prathamā vedhaso nṝn /	adhā mātuḥ uṣasaḥ sapta viprāḥ jāyemahi prathamāḥ vedhasaḥ nṝn 
SA_GV01_rvh1-10u-6207	RV_4,002.15c divas putrā aṅgiraso bhavemādriṃ rujema dhaninaṃ śucantaḥ //	divaḥ putrāḥ aṅgirasaḥ bhavema adrim rujema dhaninam śucantaḥ 
SA_GV01_rvh1-10u-6208	RV_4,002.16a adhā yathā naḥ pitaraḥ parāsaḥ pratnāso agna ṛtam āśuṣāṇāḥ /	adhā yathā naḥ pitaraḥ parāsaḥ pratnāsaḥ agne ṛtam āśuṣāṇāḥ 
SA_GV01_rvh1-10u-6209	RV_4,002.16c śucīd ayan dīdhitim ukthaśāsaḥ kṣāmā bhindanto aruṇīr apa vran //	śucī id ayan dīdhitim uktha śāsaḥ kṣāmā bhindantaḥ aruṇīḥ apa vran 
SA_GV01_rvh1-10u-6210	RV_4,002.17a sukarmāṇaḥ suruco devayanto 'yo na devā janimā dhamantaḥ /	su karmāṇaḥ su rucaḥ devayantaḥ yaḥ na devāḥ janimā dhamantaḥ 
SA_GV01_rvh1-10u-6211	RV_4,002.17c śucanto agniṃ vavṛdhanta indram ūrvaṃ gavyam pariṣadanto agman //	śucantaḥ agnim vavṛdhantaḥ indram ūrvam gavyam pariṣadantaḥ agman 
SA_GV01_rvh1-10u-6212	RV_4,002.18a ā yūtheva kṣumati paśvo akhyad devānāṃ yaj janimānty ugra /	ā yūthā iva kṣumati paśvaḥ akhyat devānām yat janimānti ugra 
SA_GV01_rvh1-10u-6213	RV_4,002.18c martānāṃ cid urvaśīr akṛpran vṛdhe cid arya uparasyāyoḥ //	martānām cit urvaśīḥ akṛpran vṛdhe cit aryaḥ uparasya āyoḥ 
SA_GV01_rvh1-10u-6214	RV_4,002.19a akarma te svapaso abhūma ṛtam avasrann uṣaso vibhātīḥ /	akarma te su apasaḥ abhūma ṛtam avasran uṣasaḥ vibhātīḥ 
SA_GV01_rvh1-10u-6215	RV_4,002.19c anūnam agnim purudhā suścandraṃ devasya marmṛjataś cāru cakṣuḥ //	anūnam agnim purudhā su ścandram devasya marmṛjataḥ cāru cakṣuḥ 
SA_GV01_rvh1-10u-6216	RV_4,002.20a etā te agna ucathāni vedho 'vocāma kavaye tā juṣasva /	etā te agne ucathāni vedhaḥ vocāma kavaye tā juṣasva 
SA_GV01_rvh1-10u-6217	RV_4,002.20c uc chocasva kṛṇuhi vasyaso no maho rāyaḥ puruvāra pra yandhi //	ud śocasva kṛṇuhi vasyasaḥ naḥ mahaḥ rāyaḥ puru vāra pra yandhi 
SA_GV01_rvh1-10u-6218	RV_4,003.01a ā vo rājānam adhvarasya rudraṃ hotāraṃ satyayajaṃ rodasyoḥ /	ā vaḥ rājānam adhvarasya rudram hotāram satya yajam rodasyoḥ 
SA_GV01_rvh1-10u-6219	RV_4,003.01c agnim purā tanayitnor acittād dhiraṇyarūpam avase kṛṇudhvam //	agnim purā tanayitnoḥ acittāt hiraṇya rūpam avase kṛṇudhvam 
SA_GV01_rvh1-10u-6220	RV_4,003.02a ayaṃ yoniś cakṛmā yaṃ vayaṃ te jāyeva patya uśatī suvāsāḥ /	ayam yoniḥ cakṛma yam vayam te jāyā iva patye uśatī su vāsāḥ 
SA_GV01_rvh1-10u-6221	RV_4,003.02c arvācīnaḥ parivīto ni ṣīdemā u te svapāka pratīcīḥ //	arvācīnaḥ parivītaḥ ni sīda imāḥ u te svapāka pratīcīḥ 
SA_GV01_rvh1-10u-6222	RV_4,003.03a āśṛṇvate adṛpitāya manma nṛcakṣase sumṛḷīkāya vedhaḥ /	āśṛṇvate a dṛpitāya manma nṛ cakṣase su mṛḷīkāya vedhaḥ 
SA_GV01_rvh1-10u-6223	RV_4,003.03c devāya śastim amṛtāya śaṃsa grāveva sotā madhuṣud yam īḷe //	devāya śastim amṛtāya śaṃsa grāvā iva sotā madhuṣut yam īḍe 
SA_GV01_rvh1-10u-6224	RV_4,003.04a tvaṃ cin naḥ śamyā agne asyā ṛtasya bodhy ṛtacit svādhīḥ /	tvam cit naḥ śamyāḥ agne asyāḥ ṛtasya bodhi ṛta cit svādhīḥ 
SA_GV01_rvh1-10u-6225	RV_4,003.04c kadā ta ukthā sadhamādyāni kadā bhavanti sakhyā gṛhe te //	kadā te ukthā sadhamādyāni kadā bhavanti sakhyā gṛhe te 
SA_GV01_rvh1-10u-6226	RV_4,003.05a kathā ha tad varuṇāya tvam agne kathā dive garhase kan na āgaḥ /	kathā ha tat varuṇāya tvam agne kathā dive garhase kad naḥ āgaḥ 
SA_GV01_rvh1-10u-6227	RV_4,003.05c kathā mitrāya mīḷhuṣe pṛthivyai bravaḥ kad aryamṇe kad bhagāya //	kathā mitrāya mīḍhuṣe pṛthivyai bravaḥ kad aryamṇe kad bhagāya 
SA_GV01_rvh1-10u-6228	RV_4,003.06a kad dhiṣṇyāsu vṛdhasāno agne kad vātāya pratavase śubhaṃye /	kad dhiṣṇyāsu vṛdhasānaḥ agne kad vātāya pratavase śubhaṃye 
SA_GV01_rvh1-10u-6229	RV_4,003.06c parijmane nāsatyāya kṣe bravaḥ kad agne rudrāya nṛghne //	parijmane nāsatyāya kṣe bravaḥ kad agne rudrāya nṛ ghne 
SA_GV01_rvh1-10u-6230	RV_4,003.07a kathā mahe puṣṭimbharāya pūṣṇe kad rudrāya sumakhāya havirde /	kathā mahe puṣṭimbharāya pūṣṇe kad rudrāya su makhāya haviḥ de 
SA_GV01_rvh1-10u-6231	RV_4,003.07c kad viṣṇava urugāyāya reto bravaḥ kad agne śarave bṛhatyai //	kad viṣṇave urugāyāya retaḥ bravaḥ kad agne śarave bṛhatyai 
SA_GV01_rvh1-10u-6232	RV_4,003.08a kathā śardhāya marutām ṛtāya kathā sūre bṛhate pṛcchyamānaḥ /	kathā śardhāya marutām ṛtāya kathā sūre bṛhate pṛcchyamānaḥ 
SA_GV01_rvh1-10u-6233	RV_4,003.08c prati bravo 'ditaye turāya sādhā divo jātavedaś cikitvān //	prati bravaḥ ditaye turāya sādhā divaḥ jātavedaḥ cikitvān 
SA_GV01_rvh1-10u-6234	RV_4,003.09a ṛtena ṛtaṃ niyatam īḷa ā gor āmā sacā madhumat pakvam agne /	ṛtena ṛtam niyatam īḍe ā goḥ āmā sacā madhumat pakvam agne 
SA_GV01_rvh1-10u-6235	RV_4,003.09c kṛṣṇā satī ruśatā dhāsinaiṣā jāmaryeṇa payasā pīpāya //	kṛṣṇā satī ruśatā dhāsinā eṣā jāmaryeṇa payasā pīpāya 
SA_GV01_rvh1-10u-6236	RV_4,003.10a ṛtena hi ṣmā vṛṣabhaś cid aktaḥ pumāṃ agniḥ payasā pṛṣṭhyena /	ṛtena hi sma vṛṣabhaḥ cit aktaḥ pumān agniḥ payasā pṛṣṭhyena 
SA_GV01_rvh1-10u-6237	RV_4,003.10c aspandamāno acarad vayodhā vṛṣā śukraṃ duduhe pṛśnir ūdhaḥ //	a spandamānaḥ acarat vayodhāḥ vṛṣā śukram duduhe pṛśniḥ ūdhaḥ 
SA_GV01_rvh1-10u-6238	RV_4,003.11a ṛtenādriṃ vy asan bhidantaḥ sam aṅgiraso navanta gobhiḥ /	ṛtena adrim vi asan bhidantaḥ sam aṅgirasaḥ navanta gobhiḥ 
SA_GV01_rvh1-10u-6239	RV_4,003.11c śunaṃ naraḥ pari ṣadann uṣāsam āviḥ svar abhavaj jāte agnau //	śunam naraḥ pari ṣadan uṣāsam āvis svar abhavat jāte agnau 
SA_GV01_rvh1-10u-6240	RV_4,003.12a ṛtena devīr amṛtā amṛktā arṇobhir āpo madhumadbhir agne /	ṛtena devīḥ amṛtāḥ amṛktāḥ arṇobhiḥ āpaḥ madhumadbhiḥ agne 
SA_GV01_rvh1-10u-6241	RV_4,003.12c vājī na sargeṣu prastubhānaḥ pra sadam it sravitave dadhanyuḥ //	vājī na sargeṣu prastubhānaḥ pra sadam id sravitave dadhanyuḥ 
SA_GV01_rvh1-10u-6242	RV_4,003.13a mā kasya yakṣaṃ sadam id dhuro gā mā veśasya praminato māpeḥ /	mā kasya yakṣam sadam id dhuraḥ gāḥ mā veśasya praminataḥ mā āpeḥ 
SA_GV01_rvh1-10u-6243	RV_4,003.13c mā bhrātur agne anṛjor ṛṇaṃ ver mā sakhyur dakṣaṃ ripor bhujema //	mā bhrātuḥ agne anṛjoḥ ṛṇam veḥ mā sakhyuḥ dakṣam ripoḥ bhujema 
SA_GV01_rvh1-10u-6244	RV_4,003.14a rakṣā ṇo agne tava rakṣaṇebhī rārakṣāṇaḥ sumakha prīṇānaḥ /	rakṣa naḥ agne tava rakṣaṇebhiḥ rārakṣāṇaḥ su makha prīṇānaḥ 
SA_GV01_rvh1-10u-6245	RV_4,003.14c prati ṣphura vi ruja vīḍv aṃho jahi rakṣo mahi cid vāvṛdhānam //	prati sphura vi ruja vīḍu aṃhaḥ jahi rakṣaḥ mahi cit vāvṛdhānam 
SA_GV01_rvh1-10u-6246	RV_4,003.15a ebhir bhava sumanā agne arkair imān spṛśa manmabhiḥ śūra vājān /	ebhiḥ bhava sumanāḥ agne arkaiḥ imān spṛśa manmabhiḥ śūra vājān 
SA_GV01_rvh1-10u-6247	RV_4,003.15c uta brahmāṇy aṅgiro juṣasva saṃ te śastir devavātā jareta //	uta brahmāṇi aṅgiraḥ juṣasva sam te śastiḥ deva vātā jareta 
SA_GV01_rvh1-10u-6248	RV_4,003.16a etā viśvā viduṣe tubhyaṃ vedho nīthāny agne niṇyā vacāṃsi /	etā viśvā viduṣe tubhyam vedhaḥ nīthāni agne niṇyā vacāṃsi 
SA_GV01_rvh1-10u-6249	RV_4,003.16c nivacanā kavaye kāvyāny aśaṃsiṣam matibhir vipra ukthaiḥ //	nivacanā kavaye kāvyāni aśaṃsiṣam matibhiḥ vipraḥ ukthaiḥ 
SA_GV01_rvh1-10u-6250	RV_4,004.01a kṛṇuṣva pājaḥ prasitiṃ na pṛthvīṃ yāhi rājevāmavāṃ ibhena /	kṛṇuṣva pājaḥ prasitim na pṛthvīm yāhi rājā iva amavān ibhena 
SA_GV01_rvh1-10u-6251	RV_4,004.01c tṛṣvīm anu prasitiṃ drūṇāno 'stāsi vidhya rakṣasas tapiṣṭhaiḥ //	tṛṣvīm anu prasitim drūṇānaḥ stāsi vidhya rakṣasaḥ tapiṣṭhaiḥ 
SA_GV01_rvh1-10u-6252	RV_4,004.02a tava bhramāsa āśuyā patanty anu spṛśa dhṛṣatā śośucānaḥ /	tava bhramāsaḥ āśuyā patanti anu spṛśa dhṛṣatā śośucānaḥ 
SA_GV01_rvh1-10u-6253	RV_4,004.02c tapūṃṣy agne juhvā pataṅgān asaṃdito vi sṛja viṣvag ulkāḥ //	tapūṃṣi agne juhvā pataṅgān a saṃditaḥ vi sṛja viṣvak ulkāḥ 
SA_GV01_rvh1-10u-6254	RV_4,004.03a prati spaśo vi sṛja tūrṇitamo bhavā pāyur viśo asyā adabdhaḥ /	prati spaśaḥ vi sṛja tūrṇitamaḥ bhava pāyuḥ viśaḥ asyāḥ adabdhaḥ 
SA_GV01_rvh1-10u-6255	RV_4,004.03c yo no dūre aghaśaṃso yo anty agne mākiṣ ṭe vyathir ā dadharṣīt //	yaḥ naḥ dūre agha śaṃsaḥ yaḥ anti agne mākir te vyathiḥ ā dadharṣīt 
SA_GV01_rvh1-10u-6256	RV_4,004.04a ud agne tiṣṭha praty ā tanuṣva ny amitrāṃ oṣatāt tigmahete /	ud agne tiṣṭha prati ā tanuṣva ni amitrān oṣatāt tigma hete 
SA_GV01_rvh1-10u-6257	RV_4,004.04c yo no arātiṃ samidhāna cakre nīcā taṃ dhakṣy atasaṃ na śuṣkam //	yaḥ naḥ arātim samidhāna cakre nīcā tam dhakṣi atasam na śuṣkam 
SA_GV01_rvh1-10u-6258	RV_4,004.05a ūrdhvo bhava prati vidhyādhy asmad āviṣ kṛṇuṣva daivyāny agne /	ūrdhvaḥ bhava prati vidhya adhi asmat āviḥ kṛṇuṣva daivyāni agne 
SA_GV01_rvh1-10u-6259	RV_4,004.05c ava sthirā tanuhi yātujūnāṃ jāmim ajāmim pra mṛṇīhi śatrūn //	ava sthirā tanuhi jāmim ajāmim pra mṛṇīhi śatrūn 
SA_GV01_rvh1-10u-6260	RV_4,004.06a sa te jānāti sumatiṃ yaviṣṭha ya īvate brahmaṇe gātum airat /	sa te jānāti sumatim yaviṣṭha yaḥ īvate brahmaṇe gātum airat 
SA_GV01_rvh1-10u-6261	RV_4,004.06c viśvāny asmai sudināni rāyo dyumnāny aryo vi duro abhi dyaut //	viśvāni asmai su dināni rāyaḥ dyumnāni aryaḥ vi duraḥ abhi dyaut 
SA_GV01_rvh1-10u-6262	RV_4,004.07a sed agne astu subhagaḥ sudānur yas tvā nityena haviṣā ya ukthaiḥ /	sa id agne astu subhagaḥ sudānuḥ yaḥ tvā nityena haviṣā yaḥ ukthaiḥ 
SA_GV01_rvh1-10u-6263	RV_4,004.07c piprīṣati sva āyuṣi duroṇe viśved asmai sudinā sāsad iṣṭiḥ //	piprīṣati sve āyuṣi duroṇe viśvā id asmai su dinā sā asat iṣṭiḥ 
SA_GV01_rvh1-10u-6264	RV_4,004.08a arcāmi te sumatiṃ ghoṣy arvāk saṃ te vāvātā jaratām iyaṃ gīḥ /	arcāmi te sumatim ghoṣi arvāk sam te vāvātā jaratām iyam gīḥ 
SA_GV01_rvh1-10u-6265	RV_4,004.08c svaśvās tvā surathā marjayemāsme kṣatrāṇi dhārayer anu dyūn //	su aśvāḥ tvā su rathāḥ marjayema asme kṣatrāṇi dhārayeḥ anu dyūn 
SA_GV01_rvh1-10u-6266	RV_4,004.09a iha tvā bhūry ā cared upa tman doṣāvastar dīdivāṃsam anu dyūn /	iha tvā bhūri ā caret upa tman doṣā vastar dīdivāṃsam anu dyūn 
SA_GV01_rvh1-10u-6267	RV_4,004.09c krīḷantas tvā sumanasaḥ sapemābhi dyumnā tasthivāṃso janānām //	krīḍantaḥ tvā sumanasaḥ sapema abhi dyumnā tasthivāṃsaḥ janānām 
SA_GV01_rvh1-10u-6268	RV_4,004.10a yas tvā svaśvaḥ suhiraṇyo agna upayāti vasumatā rathena /	yaḥ tvā su aśvaḥ su hiraṇyaḥ agne upayāti vasumatā rathena 
SA_GV01_rvh1-10u-6269	RV_4,004.10c tasya trātā bhavasi tasya sakhā yas ta ātithyam ānuṣag jujoṣat //	tasya trātā bhavasi tasya sakhā yaḥ te ātithyam ānuṣak jujoṣat 
SA_GV01_rvh1-10u-6270	RV_4,004.11a maho rujāmi bandhutā vacobhis tan mā pitur gotamād anv iyāya /	mahaḥ rujāmi bandhu tā vacobhiḥ tat mā pituḥ gotamāt anu iyāya 
SA_GV01_rvh1-10u-6271	RV_4,004.11c tvaṃ no asya vacasaś cikiddhi hotar yaviṣṭha sukrato damūnāḥ //	tvam naḥ asya vacasaḥ cikiddhi hotar yaviṣṭha su krato damūnāḥ 
SA_GV01_rvh1-10u-6272	RV_4,004.12a asvapnajas taraṇayaḥ suśevā atandrāso 'vṛkā aśramiṣṭhāḥ /	a svapnajaḥ taraṇayaḥ su śevāḥ atandrāsaḥ vṛkāḥ aśramiṣṭhāḥ 
SA_GV01_rvh1-10u-6273	RV_4,004.12c te pāyavaḥ sadhryañco niṣadyāgne tava naḥ pāntv amūra //	te pāyavaḥ sadhryañcaḥ niṣadya agne tava naḥ pāntu amūra 
SA_GV01_rvh1-10u-6274	RV_4,004.13a ye pāyavo māmateyaṃ te agne paśyanto andhaṃ duritād arakṣan /	ye pāyavaḥ māmateyam te agne paśyantaḥ andham duritāt arakṣan 
SA_GV01_rvh1-10u-6275	RV_4,004.13c rarakṣa tān sukṛto viśvavedā dipsanta id ripavo nāha debhuḥ //	rarakṣa tān su kṛtaḥ viśva vedāḥ dipsantaḥ id ripavaḥ na aha debhuḥ 
SA_GV01_rvh1-10u-6276	RV_4,004.14a tvayā vayaṃ sadhanyas tvotās tava praṇīty aśyāma vājān /	tvayā vayam sadhanyaḥ tvotāḥ tava praṇītī aśyāma vājān 
SA_GV01_rvh1-10u-6277	RV_4,004.14c ubhā śaṃsā sūdaya satyatāte 'nuṣṭhuyā kṛṇuhy ahrayāṇa //	ubhā śaṃsā sūdaya satyatāte nuṣṭhuyā kṛṇuhi ahrayāṇa 
SA_GV01_rvh1-10u-6278	RV_4,004.15a ayā te agne samidhā vidhema prati stomaṃ śasyamānaṃ gṛbhāya /	ayā te agne samidhā vidhema prati stomam śasyamānam gṛbhāya 
SA_GV01_rvh1-10u-6279	RV_4,004.15c dahāśaso rakṣasaḥ pāhy asmān druho nido mitramaho avadyāt //	daha aśasaḥ rakṣasaḥ pāhi asmān druhaḥ nidaḥ mitra mahas avadyāt 
SA_GV01_rvh1-10u-6280	RV_4,005.01a vaiśvānarāya mīḷhuṣe sajoṣāḥ kathā dāśemāgnaye bṛhad bhāḥ /	vaiśvānarāya mīḍhuṣe sajoṣāḥ kathā dāśema agnaye bṛhat bhās 
SA_GV01_rvh1-10u-6281	RV_4,005.01c anūnena bṛhatā vakṣathenopa stabhāyad upamin na rodhaḥ //	anūnena bṛhatā vakṣathena upa stabhāyat upamin na rodhaḥ 
SA_GV01_rvh1-10u-6282	RV_4,005.02a mā nindata ya imām mahyaṃ rātiṃ devo dadau martyāya svadhāvān /	mā nindata yaḥ imām mahyam rātim devaḥ dadau martyāya svadhāvān 
SA_GV01_rvh1-10u-6283	RV_4,005.02c pākāya gṛtso amṛto vicetā vaiśvānaro nṛtamo yahvo agniḥ //	pākāya gṛtsaḥ amṛtaḥ vicetāḥ vaiśvānaraḥ nṛtamaḥ yahvaḥ agniḥ 
SA_GV01_rvh1-10u-6284	RV_4,005.03a sāma dvibarhā mahi tigmabhṛṣṭiḥ sahasraretā vṛṣabhas tuviṣmān /	sāma dvibarhāḥ mahi tigma bhṛṣṭiḥ sahasra retāḥ vṛṣabhaḥ tuviṣmān 
SA_GV01_rvh1-10u-6285	RV_4,005.03c padaṃ na gor apagūḷhaṃ vividvān agnir mahyam pred u vocan manīṣām //	padam na goḥ apagūḍham vividvān agniḥ mahyam pra id u vocat manīṣām 
SA_GV01_rvh1-10u-6286	RV_4,005.04a pra tāṃ agnir babhasat tigmajambhas tapiṣṭhena śociṣā yaḥ surādhāḥ /	pra tām agniḥ babhasat tigma jambhaḥ tapiṣṭhena śociṣā yaḥ su rādhāḥ 
SA_GV01_rvh1-10u-6287	RV_4,005.04c pra ye minanti varuṇasya dhāma priyā mitrasya cetato dhruvāṇi //	pra ye minanti varuṇasya dhāma priyā mitrasya cetataḥ dhruvāṇi 
SA_GV01_rvh1-10u-6288	RV_4,005.05a abhrātaro na yoṣaṇo vyantaḥ patiripo na janayo durevāḥ /	a bhrātaraḥ na yoṣaṇaḥ vyantaḥ pati ripaḥ na janayaḥ durevāḥ 
SA_GV01_rvh1-10u-6289	RV_4,005.05c pāpāsaḥ santo anṛtā asatyā idam padam ajanatā gabhīram //	pāpāsaḥ santaḥ anṛtāḥ asatyāḥ idam padam ajanatā gabhīram 
SA_GV01_rvh1-10u-6290	RV_4,005.06a idam me agne kiyate pāvakāminate gurum bhāraṃ na manma /	idam me agne kiyate pāva kāminate gurum bhāram na manma 
SA_GV01_rvh1-10u-6291	RV_4,005.06c bṛhad dadhātha dhṛṣatā gabhīraṃ yahvam pṛṣṭham prayasā saptadhātu //	bṛhat dadhātha dhṛṣatā gabhīram yahvam pṛṣṭham prayasā sapta dhātu 
SA_GV01_rvh1-10u-6292	RV_4,005.07a tam in nv eva samanā samānam abhi kratvā punatī dhītir aśyāḥ /	tam id nu eva samanā samānam abhi kratvā punatī dhītiḥ aśyāḥ 
SA_GV01_rvh1-10u-6293	RV_4,005.07c sasasya carmann adhi cāru pṛśner agre rupa ārupitaṃ jabāru //	sasasya carman adhi cāru pṛśneḥ agre rupaḥ ārupitam jabāru 
SA_GV01_rvh1-10u-6294	RV_4,005.08a pravācyaṃ vacasaḥ kim me asya guhā hitam upa niṇig vadanti /	pravācyam vacasaḥ kim me asya guhā hitam upa niṇih vadanti 
SA_GV01_rvh1-10u-6295	RV_4,005.08c yad usriyāṇām apa vār iva vran pāti priyaṃ rupo agram padaṃ veḥ //	yat usriyāṇām apa vār iva vran pāti priyam rupaḥ agram padam veḥ 
SA_GV01_rvh1-10u-6296	RV_4,005.09a idam u tyan mahi mahām anīkaṃ yad usriyā sacata pūrvyaṃ gauḥ /	idam u tyad mahi mahām anīkam yat usriyā sacata pūrvyam gauḥ 
SA_GV01_rvh1-10u-6297	RV_4,005.09c ṛtasya pade adhi dīdyānaṃ guhā raghuṣyad raghuyad viveda //	ṛtasya pade adhi dīdyānam guhā raghuṣyat raghuyat viveda 
SA_GV01_rvh1-10u-6298	RV_4,005.10a adha dyutānaḥ pitroḥ sacāsāmanuta guhyaṃ cāru pṛśneḥ /	adha dyutānaḥ pitroḥ sacā āsām anuta guhyam cāru pṛśneḥ 
SA_GV01_rvh1-10u-6299	RV_4,005.10c mātuṣ pade parame anti ṣad gor vṛṣṇaḥ śociṣaḥ prayatasya jihvā //	mātuṣ pade parame anti sat goḥ vṛṣṇaḥ śociṣaḥ prayatasya jihvā 
SA_GV01_rvh1-10u-6300	RV_4,005.11a ṛtaṃ voce namasā pṛcchyamānas tavāśasā jātavedo yadīdam /	ṛtam voce namasā pṛcchyamānaḥ tava āśasā jātavedaḥ yadi idam 
SA_GV01_rvh1-10u-6301	RV_4,005.11c tvam asya kṣayasi yad dha viśvaṃ divi yad u draviṇaṃ yat pṛthivyām //	tvam asya kṣayasi yat ha viśvam divi yat u draviṇam yat pṛthivyām 
SA_GV01_rvh1-10u-6302	RV_4,005.12a kiṃ no asya draviṇaṃ kad dha ratnaṃ vi no voco jātavedaś cikitvān /	kim naḥ asya draviṇam kad ha ratnam vi naḥ vocaḥ jātavedaḥ cikitvān 
SA_GV01_rvh1-10u-6303	RV_4,005.12c guhādhvanaḥ paramaṃ yan no asya reku padaṃ na nidānā aganma //	guhā adhvanaḥ paramam yat naḥ asya reku padam na nidānāḥ aganma 
SA_GV01_rvh1-10u-6304	RV_4,005.13a kā maryādā vayunā kad dha vāmam acchā gamema raghavo na vājam /	kā maryādā vayunā kad ha vāmam acchā gamema raghavaḥ na vājam 
SA_GV01_rvh1-10u-6305	RV_4,005.13c kadā no devīr amṛtasya patnīḥ sūro varṇena tatanann uṣāsaḥ //	kadā naḥ devīḥ amṛtasya patnīḥ sūraḥ varṇena tatanan uṣāsaḥ 
SA_GV01_rvh1-10u-6306	RV_4,005.14a anireṇa vacasā phalgvena pratītyena kṛdhunātṛpāsaḥ /	anireṇa vacasā phalgvena pratītyena kṛdhunā atṛpāsaḥ 
SA_GV01_rvh1-10u-6307	RV_4,005.14c adhā te agne kim ihā vadanty anāyudhāsa āsatā sacantām //	adhā te agne kim iha ā vadanti an āyudhāsaḥ āsata sacantām 
SA_GV01_rvh1-10u-6308	RV_4,005.15a asya śriye samidhānasya vṛṣṇo vasor anīkaṃ dama ā ruroca /	asya śriye samidhānasya vṛṣṇaḥ vasoḥ anīkam dame ā ruroca 
SA_GV01_rvh1-10u-6309	RV_4,005.15c ruśad vasānaḥ sudṛśīkarūpaḥ kṣitir na rāyā puruvāro adyaut //	ruśat vasānaḥ sudṛśīka rūpaḥ kṣitiḥ na rāyā puru vāraḥ adyaut 
SA_GV01_rvh1-10u-6310	RV_4,006.01a ūrdhva ū ṣu ṇo adhvarasya hotar agne tiṣṭha devatātā yajīyān /	ūrdhvaḥ u su naḥ adhvarasya hotar agne tiṣṭha devatātā yajīyān 
SA_GV01_rvh1-10u-6311	RV_4,006.01c tvaṃ hi viśvam abhy asi manma pra vedhasaś cit tirasi manīṣām //	tvam hi viśvam abhī asi manma pra vedhasaḥ cit tirasi manīṣām 
SA_GV01_rvh1-10u-6312	RV_4,006.02a amūro hotā ny asādi vikṣv agnir mandro vidatheṣu pracetāḥ /	amūraḥ hotā ni asādi vikṣu agniḥ mandraḥ vidatheṣu pracetāḥ 
SA_GV01_rvh1-10u-6313	RV_4,006.02c ūrdhvam bhānuṃ savitevāśren meteva dhūmaṃ stabhāyad upa dyām //	ūrdhvam bhānum savitā iva aśret metā iva dhūmam stabhāyat upa dyām 
SA_GV01_rvh1-10u-6314	RV_4,006.03a yatā sujūrṇī rātinī ghṛtācī pradakṣiṇid devatātim urāṇaḥ /	yatā su jūrṇī rātinī ghṛtācī pradakṣiṇit devatātim urāṇaḥ 
SA_GV01_rvh1-10u-6315	RV_4,006.03c ud u svarur navajā nākraḥ paśvo anakti sudhitaḥ sumekaḥ //	ud u svaruḥ nava jāḥ na akraḥ paśvaḥ anakti sudhitaḥ sumekaḥ 
SA_GV01_rvh1-10u-6316	RV_4,006.04a stīrṇe barhiṣi samidhāne agnā ūrdhvo adhvaryur jujuṣāṇo asthāt /	stīrṇe barhiṣi samidhāne agnau ūrdhvaḥ adhvaryuḥ jujuṣāṇaḥ asthāt 
SA_GV01_rvh1-10u-6317	RV_4,006.04c pary agniḥ paśupā na hotā triviṣṭy eti pradiva urāṇaḥ //	pari agniḥ paśu pāḥ na hotā tri viṣṭī eti pradivaḥ urāṇaḥ 
SA_GV01_rvh1-10u-6318	RV_4,006.05a pari tmanā mitadrur eti hotāgnir mandro madhuvacā ṛtāvā /	pari tmanā mitadruḥ eti hotā agniḥ mandraḥ madhu vacāḥ ṛtāvā 
SA_GV01_rvh1-10u-6319	RV_4,006.05c dravanty asya vājino na śokā bhayante viśvā bhuvanā yad abhrāṭ //	dravanti asya vājinaḥ na śokāḥ bhayante viśvā bhuvanā yat abhrāṭ 
SA_GV01_rvh1-10u-6320	RV_4,006.06a bhadrā te agne svanīka saṃdṛg ghorasya sato viṣuṇasya cāruḥ /	bhadrā te agne su anīka saṃdṛś ghorasya sataḥ viṣuṇasya cāruḥ 
SA_GV01_rvh1-10u-6321	RV_4,006.06c na yat te śocis tamasā varanta na dhvasmānas tanvī repa ā dhuḥ //	na yat te śociḥ tamasā varanta na dhvasmānaḥ tanvī repaḥ ā dhuḥ 
SA_GV01_rvh1-10u-6322	RV_4,006.07a na yasya sātur janitor avāri na mātarāpitarā nū cid iṣṭau /	na yasya sātuḥ janitoḥ avāri na mātarā pitarā nu cit iṣṭau 
SA_GV01_rvh1-10u-6323	RV_4,006.07c adhā mitro na sudhitaḥ pāvako 'gnir dīdāya mānuṣīṣu vikṣu //	adhā mitraḥ na sudhitaḥ pāvakaḥ gniḥ dīdāya mānuṣīṣu vikṣu 
SA_GV01_rvh1-10u-6324	RV_4,006.08a dvir yam pañca jījanan saṃvasānāḥ svasāro agnim mānuṣīṣu vikṣu /	dvis yam pañca jījanan saṃvasānāḥ svasāraḥ agnim mānuṣīṣu vikṣu 
SA_GV01_rvh1-10u-6325	RV_4,006.08c uṣarbudham atharyo na dantaṃ śukraṃ svāsam paraśuṃ na tigmam //	uṣarbudham atharyaḥ na dantam śukram svāsam paraśum na tigmam 
SA_GV01_rvh1-10u-6326	RV_4,006.09a tava tye agne harito ghṛtasnā rohitāsa ṛjvañcaḥ svañcaḥ /	tava tye agne haritaḥ ghṛta snāḥ rohitāsaḥ ṛjvañcaḥ svañcaḥ 
SA_GV01_rvh1-10u-6327	RV_4,006.09c aruṣāso vṛṣaṇa ṛjumuṣkā ā devatātim ahvanta dasmāḥ //	aruṣāsaḥ vṛṣaṇaḥ ṛju muṣkāḥ ā devatātim ahvanta dasmāḥ 
SA_GV01_rvh1-10u-6328	RV_4,006.10a ye ha tye te sahamānā ayāsas tveṣāso agne arcayaś caranti /	ye ha tye te sahamānāḥ ayāsaḥ tveṣāsaḥ agne arcayaḥ caranti 
SA_GV01_rvh1-10u-6329	RV_4,006.10c śyenāso na duvasanāso arthaṃ tuviṣvaṇaso mārutaṃ na śardhaḥ //	śyenāsaḥ na duvasanāsaḥ artham tuviṣvaṇasaḥ mārutam na śardhaḥ 
SA_GV01_rvh1-10u-6330	RV_4,006.11a akāri brahma samidhāna tubhyaṃ śaṃsāty ukthaṃ yajate vy ū dhāḥ /	akāri brahma samidhāna tubhyam śaṃsāti uktham yajate vi ū dhāḥ 
SA_GV01_rvh1-10u-6331	RV_4,006.11c hotāram agnim manuṣo ni ṣedur namasyanta uśijaḥ śaṃsam āyoḥ //	hotāram agnim manuṣaḥ ni ṣeduḥ namasyantaḥ uśijaḥ śaṃsam āyoḥ 
SA_GV01_rvh1-10u-6332	RV_4,007.01a ayam iha prathamo dhāyi dhātṛbhir hotā yajiṣṭho adhvareṣv īḍyaḥ /	ayam iha prathamaḥ dhāyi dhātṛbhiḥ hotā yajiṣṭhaḥ adhvareṣu īḍyaḥ 
SA_GV01_rvh1-10u-6333	RV_4,007.01c yam apnavāno bhṛgavo virurucur vaneṣu citraṃ vibhvaṃ viśe-viśe //	yam apnavānaḥ bhṛgavaḥ virurucuḥ vaneṣu citram vibhvam viśeviśe 
SA_GV01_rvh1-10u-6334	RV_4,007.02a agne kadā ta ānuṣag bhuvad devasya cetanam /	agne kadā te ānuṣak bhuvat devasya cetanam 
SA_GV01_rvh1-10u-6335	RV_4,007.02c adhā hi tvā jagṛbhrire martāso vikṣv īḍyam //	adhā hi tvā jagṛbhrire martāsaḥ vikṣu īḍyam 
SA_GV01_rvh1-10u-6336	RV_4,007.03a ṛtāvānaṃ vicetasam paśyanto dyām iva stṛbhiḥ /	ṛtāvānam vicetasam paśyantaḥ dyām iva stṛbhiḥ 
SA_GV01_rvh1-10u-6337	RV_4,007.03c viśveṣām adhvarāṇāṃ haskartāraṃ dame-dame //	viśveṣām adhvarāṇām haskartāram damedame 
SA_GV01_rvh1-10u-6338	RV_4,007.04a āśuṃ dūtaṃ vivasvato viśvā yaś carṣaṇīr abhi /	āśum dūtam vivasvataḥ viśvāḥ yaḥ carṣaṇīḥ abhi 
SA_GV01_rvh1-10u-6339	RV_4,007.04c ā jabhruḥ ketum āyavo bhṛgavāṇaṃ viśe-viśe //	ā jabhruḥ ketum āyavaḥ bhṛgavāṇam viśeviśe 
SA_GV01_rvh1-10u-6340	RV_4,007.05a tam īṃ hotāram ānuṣak cikitvāṃsaṃ ni ṣedire /	tam īm hotāram ānuṣak cikitvāṃsam ni sedire 
SA_GV01_rvh1-10u-6341	RV_4,007.05c raṇvam pāvakaśociṣaṃ yajiṣṭhaṃ sapta dhāmabhiḥ //	raṇvam pāvaka śociṣam yajiṣṭham sapta dhāmabhiḥ 
SA_GV01_rvh1-10u-6342	RV_4,007.06a taṃ śaśvatīṣu mātṛṣu vana ā vītam aśritam /	tam śaśvatīṣu mātṛṣu vane ā vītam aśritam 
SA_GV01_rvh1-10u-6343	RV_4,007.06c citraṃ santaṃ guhā hitaṃ suvedaṃ kūcidarthinam //	citram santam guhā hitam su vedam kūcid arthinam 
SA_GV01_rvh1-10u-6344	RV_4,007.07a sasasya yad viyutā sasminn ūdhann ṛtasya dhāman raṇayanta devāḥ /	sasasya yat viyutā sasmin ūdhan ṛtasya dhāman raṇayanta devāḥ 
SA_GV01_rvh1-10u-6345	RV_4,007.07c mahāṃ agnir namasā rātahavyo ver adhvarāya sadam id ṛtāvā //	mahān agniḥ namasā rāta havyaḥ veḥ adhvarāya sadam id ṛtāvā 
SA_GV01_rvh1-10u-6346	RV_4,007.08a ver adhvarasya dūtyāni vidvān ubhe antā rodasī saṃcikitvān /	veḥ adhvarasya dūtyāni vidvān ubhe antar rodasī saṃcikitvān 
SA_GV01_rvh1-10u-6347	RV_4,007.08c dūta īyase pradiva urāṇo viduṣṭaro diva ārodhanāni //	dūtaḥ īyase pradivaḥ urāṇaḥ viduṣṭaraḥ divaḥ ārodhanāni 
SA_GV01_rvh1-10u-6348	RV_4,007.09a kṛṣṇaṃ ta ema ruśataḥ puro bhāś cariṣṇv arcir vapuṣām id ekam /	kṛṣṇam te ema ruśataḥ puras bhās cariṣṇu arciḥ vapuṣām id ekam 
SA_GV01_rvh1-10u-6349	RV_4,007.09c yad apravītā dadhate ha garbhaṃ sadyaś cij jāto bhavasīd u dūtaḥ //	yat a pravītāḥ dadhate ha garbham sadyas cit jātaḥ bhavasi id u dūtaḥ 
SA_GV01_rvh1-10u-6350	RV_4,007.10a sadyo jātasya dadṛśānam ojo yad asya vāto anuvāti śociḥ /	sadyas jātasya dadṛśānam ojaḥ yat asya vātaḥ anuvāti śociḥ 
SA_GV01_rvh1-10u-6351	RV_4,007.10c vṛṇakti tigmām ataseṣu jihvāṃ sthirā cid annā dayate vi jambhaiḥ //	vṛṇakti tigmām ataseṣu jihvām sthirā cit annā dayate vi jambhaiḥ 
SA_GV01_rvh1-10u-6352	RV_4,007.11a tṛṣu yad annā tṛṣuṇā vavakṣa tṛṣuṃ dūtaṃ kṛṇute yahvo agniḥ /	tṛṣu yat annā tṛṣuṇā vavakṣa tṛṣum dūtam kṛṇute yahvaḥ agniḥ 
SA_GV01_rvh1-10u-6353	RV_4,007.11c vātasya meḷiṃ sacate nijūrvann āśuṃ na vājayate hinve arvā //	vātasya mā iḷim sacate nijūrvan āśum na vājayate hinve arvā 
SA_GV01_rvh1-10u-6354	RV_4,008.01a dūtaṃ vo viśvavedasaṃ havyavāham amartyam /	dūtam vaḥ viśva vedasam havya vāham amartyam 
SA_GV01_rvh1-10u-6355	RV_4,008.01c yajiṣṭham ṛñjase girā //	yajiṣṭham ṛñjase girā 
SA_GV01_rvh1-10u-6356	RV_4,008.02a sa hi vedā vasudhitim mahāṃ ārodhanaṃ divaḥ /	sa hi vedā vasu dhitim mahān ārodhanam divaḥ 
SA_GV01_rvh1-10u-6357	RV_4,008.02c sa devāṃ eha vakṣati //	sa devān ā iha vakṣati 
SA_GV01_rvh1-10u-6358	RV_4,008.03a sa veda deva ānamaṃ devāṃ ṛtāyate dame /	sa veda devaḥ ānamam devān ṛtāyate dame 
SA_GV01_rvh1-10u-6359	RV_4,008.03c dāti priyāṇi cid vasu //	dāti priyāṇi cit vasu 
SA_GV01_rvh1-10u-6360	RV_4,008.04a sa hotā sed u dūtyaṃ cikitvāṃ antar īyate /	sa hotā sa id u dūtyam cikitvān antar īyate 
SA_GV01_rvh1-10u-6361	RV_4,008.04c vidvāṃ ārodhanaṃ divaḥ //	vidvān ārodhanam divaḥ 
SA_GV01_rvh1-10u-6362	RV_4,008.05a te syāma ye agnaye dadāśur havyadātibhiḥ /	te syāma ye agnaye dadāśuḥ havya dātibhiḥ 
SA_GV01_rvh1-10u-6363	RV_4,008.05c ya īm puṣyanta indhate //	yaḥ īm puṣyantaḥ indhate 
SA_GV01_rvh1-10u-6364	RV_4,008.06a te rāyā te suvīryaiḥ sasavāṃso vi śṛṇvire /	te rāyā te su vīryaiḥ sasavāṃsaḥ vi śṛṇvire 
SA_GV01_rvh1-10u-6365	RV_4,008.06c ye agnā dadhire duvaḥ //	ye agnā dadhire duvaḥ 
SA_GV01_rvh1-10u-6366	RV_4,008.07a asme rāyo dive-dive saṃ carantu puruspṛhaḥ /	asme rāyaḥ dive dive sam carantu puruspṛhaḥ 
SA_GV01_rvh1-10u-6367	RV_4,008.07c asme vājāsa īratām //	asme vājāsaḥ īratām 
SA_GV01_rvh1-10u-6368	RV_4,008.08a sa vipraś carṣaṇīnāṃ śavasā mānuṣāṇām /	sa vipraḥ carṣaṇīnām śavasā mānuṣāṇām 
SA_GV01_rvh1-10u-6369	RV_4,008.08c ati kṣipreva vidhyati //	ati kṣipra iva vidhyati 
SA_GV01_rvh1-10u-6370	RV_4,009.01a agne mṛḷa mahāṃ asi ya īm ā devayuṃ janam /	agne mṛḍa mahān asi yaḥ īm ā devayum janam 
SA_GV01_rvh1-10u-6371	RV_4,009.01c iyetha barhir āsadam //	iyetha barhiḥ āsadam 
SA_GV01_rvh1-10u-6372	RV_4,009.02a sa mānuṣīṣu dūḷabho vikṣu prāvīr amartyaḥ /	sa mānuṣīṣu dūḍabhaḥ vikṣu prāvīḥ amartyaḥ 
SA_GV01_rvh1-10u-6373	RV_4,009.02c dūto viśveṣām bhuvat //	dūtaḥ viśveṣām bhuvat 
SA_GV01_rvh1-10u-6374	RV_4,009.03a sa sadma pari ṇīyate hotā mandro diviṣṭiṣu /	sa sadma pari ṇīyate hotā mandraḥ diviṣṭiṣu 
SA_GV01_rvh1-10u-6375	RV_4,009.03c uta potā ni ṣīdati //	uta potā ni sīdati 
SA_GV01_rvh1-10u-6376	RV_4,009.04a uta gnā agnir adhvara uto gṛhapatir dame /	uta gnāḥ agniḥ adhvare uta u gṛhapatiḥ dame 
SA_GV01_rvh1-10u-6377	RV_4,009.04c uta brahmā ni ṣīdati //	uta brahmā ni sīdati 
SA_GV01_rvh1-10u-6378	RV_4,009.05a veṣi hy adhvarīyatām upavaktā janānām /	veṣi hi adhvarīyatām upavaktā janānām 
SA_GV01_rvh1-10u-6379	RV_4,009.05b havyā ca mānuṣāṇām //	havyā ca mānuṣāṇām 
SA_GV01_rvh1-10u-6380	RV_4,009.06a veṣīd v asya dūtyaṃ yasya jujoṣo adhvaram /	veṣi id u asya dūtyam yasya jujoṣaḥ adhvaram 
SA_GV01_rvh1-10u-6381	RV_4,009.06b havyam martasya voḷhave //	havyam martasya voḷhave 
SA_GV01_rvh1-10u-6382	RV_4,009.07a asmākaṃ joṣy adhvaram asmākaṃ yajñam aṅgiraḥ /	asmākam joṣi adhvaram asmākam yajñam aṅgiraḥ 
SA_GV01_rvh1-10u-6383	RV_4,009.07c asmākaṃ śṛṇudhī havam //	asmākam śṛṇudhi havam 
SA_GV01_rvh1-10u-6384	RV_4,009.08a pari te dūḷabho ratho 'smāṃ aśnotu viśvataḥ /	pari te dūḍabhaḥ rathaḥ smām aśnotu viśvatas 
SA_GV01_rvh1-10u-6385	RV_4,009.08c yena rakṣasi dāśuṣaḥ //	yena rakṣasi dāśuṣaḥ 
SA_GV01_rvh1-10u-6386	RV_4,010.01a agne tam adyāśvaṃ na stomaiḥ kratuṃ na bhadraṃ hṛdispṛśam /	agne tam adya aśvam na stomaiḥ kratum na bhadram hṛdispṛśam 
SA_GV01_rvh1-10u-6387	RV_4,010.01c ṛdhyāmā ta ohaiḥ //	ṛdhyāma te ohaiḥ 
SA_GV01_rvh1-10u-6388	RV_4,010.02a adhā hy agne krator bhadrasya dakṣasya sādhoḥ /	adhā hi agne kratoḥ bhadrasya dakṣasya sādhoḥ 
SA_GV01_rvh1-10u-6389	RV_4,010.02c rathīr ṛtasya bṛhato babhūtha //	rathīḥ ṛtasya bṛhataḥ babhūtha 
SA_GV01_rvh1-10u-6390	RV_4,010.03a ebhir no arkair bhavā no arvāṅ svar ṇa jyotiḥ /	ebhiḥ naḥ arkaiḥ bhava naḥ arvāṅ svar na jyotiḥ 
SA_GV01_rvh1-10u-6391	RV_4,010.03c agne viśvebhiḥ sumanā anīkaiḥ //	agne viśvebhiḥ sumanāḥ anīkaiḥ 
SA_GV01_rvh1-10u-6392	RV_4,010.04a ābhiṣ ṭe adya gīrbhir gṛṇanto 'gne dāśema /	ābhiḥ te adya gīrbhiḥ gṛṇantaḥ gne dāśema 
SA_GV01_rvh1-10u-6393	RV_4,010.04c pra te divo na stanayanti śuṣmāḥ //	pra te divaḥ na stanayanti śuṣmāḥ 
SA_GV01_rvh1-10u-6394	RV_4,010.05a tava svādiṣṭhāgne saṃdṛṣṭir idā cid ahna idā cid aktoḥ /	tava svādiṣṭhā agne saṃdṛṣṭiḥ idā cit ahnaḥ idā cit aktoḥ 
SA_GV01_rvh1-10u-6395	RV_4,010.05c śriye rukmo na rocata upāke //	śriye rukmaḥ na rocate upāke 
SA_GV01_rvh1-10u-6396	RV_4,010.06a ghṛtaṃ na pūtaṃ tanūr arepāḥ śuci hiraṇyam /	ghṛtam na pūtam tanūḥ arepāḥ śuci hiraṇyam 
SA_GV01_rvh1-10u-6397	RV_4,010.06c tat te rukmo na rocata svadhāvaḥ //	tat te rukmaḥ na rocata svadhāvas 
SA_GV01_rvh1-10u-6398	RV_4,010.07a kṛtaṃ cid dhi ṣmā sanemi dveṣo 'gna inoṣi martāt /	kṛtam cit hi sma sanemi dveṣaḥ gne inoṣi martāt 
SA_GV01_rvh1-10u-6399	RV_4,010.07c itthā yajamānād ṛtāvaḥ //	itthā yajamānāt ṛtāvaḥ 
SA_GV01_rvh1-10u-6400	RV_4,010.08a śivā naḥ sakhyā santu bhrātrāgne deveṣu yuṣme /	śivā naḥ sakhyā santu bhrātrā agne deveṣu yuṣme 
SA_GV01_rvh1-10u-6401	RV_4,010.08c sā no nābhiḥ sadane sasminn ūdhan //	sā naḥ nābhiḥ sadane sasmin ūdhan 
SA_GV01_rvh1-10u-6402	RV_4,011.01a bhadraṃ te agne sahasinn anīkam upāka ā rocate sūryasya /	bhadram te agne sahasin anīkam upāke ā rocate sūryasya 
SA_GV01_rvh1-10u-6403	RV_4,011.01c ruśad dṛśe dadṛśe naktayā cid arūkṣitaṃ dṛśa ā rūpe annam //	ruśat dṛśe dadṛśe naktayā cit arūkṣitam dṛśe ā rūpe annam 
SA_GV01_rvh1-10u-6404	RV_4,011.02a vi ṣāhy agne gṛṇate manīṣāṃ khaṃ vepasā tuvijāta stavānaḥ /	vi sāhi agne gṛṇate manīṣām kham vepasā tuvi jāta stavānaḥ 
SA_GV01_rvh1-10u-6405	RV_4,011.02c viśvebhir yad vāvanaḥ śukra devais tan no rāsva sumaho bhūri manma //	viśvebhiḥ yat vāvanaḥ śukra devaiḥ tat naḥ rāsva su mahas bhūri manma 
SA_GV01_rvh1-10u-6406	RV_4,011.03a tvad agne kāvyā tvan manīṣās tvad ukthā jāyante rādhyāni /	tvat agne kāvyā tvat manīṣāḥ tvat ukthā jāyante rādhyāni 
SA_GV01_rvh1-10u-6407	RV_4,011.03c tvad eti draviṇaṃ vīrapeśā itthādhiye dāśuṣe martyāya //	tvat eti draviṇam vīra peśāḥ itthā dhiye dāśuṣe martyāya 
SA_GV01_rvh1-10u-6408	RV_4,011.04a tvad vājī vājambharo vihāyā abhiṣṭikṛj jāyate satyaśuṣmaḥ /	tvat vājī vājambharaḥ vihāyāḥ abhiṣṭi kṛt jāyate satya śuṣmaḥ 
SA_GV01_rvh1-10u-6409	RV_4,011.04c tvad rayir devajūto mayobhus tvad āśur jūjuvāṃ agne arvā //	tvat rayiḥ deva jūtaḥ mayobhuḥ tvat āśuḥ jūjuvān agne arvā 
SA_GV01_rvh1-10u-6410	RV_4,011.05a tvām agne prathamaṃ devayanto devam martā amṛta mandrajihvam /	tvām agne prathamam devayantaḥ devam martāḥ amṛta mandra jihvam 
SA_GV01_rvh1-10u-6411	RV_4,011.05c dveṣoyutam ā vivāsanti dhībhir damūnasaṃ gṛhapatim amūram //	dveṣaḥ yutam ā vivāsanti dhībhiḥ damūnasam gṛha patim amūram 
SA_GV01_rvh1-10u-6412	RV_4,011.06a āre asmad amatim āre aṃha āre viśvāṃ durmatiṃ yan nipāsi /	āre asmat amatim āre aṃhaḥ āre viśvām durmatim yat nipāsi 
SA_GV01_rvh1-10u-6413	RV_4,011.06c doṣā śivaḥ sahasaḥ sūno agne yaṃ deva ā cit sacase svasti //	doṣā śivaḥ sahasaḥ sūno agne yam devaḥ ā cit sacase svasti 
SA_GV01_rvh1-10u-6414	RV_4,012.01a yas tvām agna inadhate yatasruk tris te annaṃ kṛṇavat sasminn ahan /	yaḥ tvām agne inadhate yata sruc tris te annam kṛṇavat sasmin ahan 
SA_GV01_rvh1-10u-6415	RV_4,012.01c sa su dyumnair abhy astu prasakṣat tava kratvā jātavedaś cikitvān //	sa su dyumnaiḥ abhī astu prasakṣat tava kratvā jātavedaḥ cikitvān 
SA_GV01_rvh1-10u-6416	RV_4,012.02a idhmaṃ yas te jabharac chaśramāṇo maho agne anīkam ā saparyan /	idhmam yaḥ te jabharat śaśramāṇaḥ mahaḥ agne anīkam ā saparyan 
SA_GV01_rvh1-10u-6417	RV_4,012.02c sa idhānaḥ prati doṣām uṣāsam puṣyan rayiṃ sacate ghnann amitrān //	saḥ idhānaḥ prati doṣām uṣāsam puṣyan rayim sacate ghnan amitrān 
SA_GV01_rvh1-10u-6418	RV_4,012.03a agnir īśe bṛhataḥ kṣatriyasyāgnir vājasya paramasya rāyaḥ /	agniḥ īśe bṛhataḥ kṣatriyasya agniḥ vājasya paramasya rāyaḥ 
SA_GV01_rvh1-10u-6419	RV_4,012.03c dadhāti ratnaṃ vidhate yaviṣṭho vy ānuṣaṅ martyāya svadhāvān //	dadhāti ratnam vidhate yaviṣṭhaḥ vi ānuṣak martyāya svadhāvān 
SA_GV01_rvh1-10u-6420	RV_4,012.04a yac cid dhi te puruṣatrā yaviṣṭhācittibhiś cakṛmā kac cid āgaḥ /	yat cit hi te puruṣatrā yaviṣṭha acittibhiḥ cakṛma kad cit āgaḥ 
SA_GV01_rvh1-10u-6421	RV_4,012.04c kṛdhī ṣv asmāṃ aditer anāgān vy enāṃsi śiśratho viṣvag agne //	kṛdhi su asmān aditeḥ anāgān vi enāṃsi śiśrathaḥ viṣvak agne 
SA_GV01_rvh1-10u-6422	RV_4,012.05a mahaś cid agna enaso abhīka ūrvād devānām uta martyānām /	mahaḥ cit agne enasaḥ abhīke ūrvāt devānām uta martyānām 
SA_GV01_rvh1-10u-6423	RV_4,012.05c mā te sakhāyaḥ sadam id riṣāma yacchā tokāya tanayāya śaṃ yoḥ //	mā te sakhāyaḥ sadam id riṣāma yaccha tokāya tanayāya śam yoḥ 
SA_GV01_rvh1-10u-6424	RV_4,012.06a yathā ha tyad vasavo gauryaṃ cit padi ṣitām amuñcatā yajatrāḥ /	yathā ha tyad vasavaḥ gauryam cit padi sitām amuñcata yajatrāḥ 
SA_GV01_rvh1-10u-6425	RV_4,012.06c evo ṣv asman muñcatā vy aṃhaḥ pra tāry agne prataraṃ na āyuḥ //	eva u su asmat muñcata vi aṃhaḥ pra tāri agne prataram naḥ āyuḥ 
SA_GV01_rvh1-10u-6426	RV_4,013.01a praty agnir uṣasām agram akhyad vibhātīnāṃ sumanā ratnadheyam /	prati agniḥ uṣasām agram akhyat vibhātīnām sumanāḥ ratna dheyam 
SA_GV01_rvh1-10u-6427	RV_4,013.01c yātam aśvinā sukṛto duroṇam ut sūryo jyotiṣā deva eti //	yātam aśvinā su kṛtaḥ duroṇam ud sūryaḥ jyotiṣā devaḥ eti 
SA_GV01_rvh1-10u-6428	RV_4,013.02a ūrdhvam bhānuṃ savitā devo aśred drapsaṃ davidhvad gaviṣo na satvā /	ūrdhvam bhānum savitā devaḥ aśret drapsam davidhvat gaviṣaḥ na satvā 
SA_GV01_rvh1-10u-6429	RV_4,013.02c anu vrataṃ varuṇo yanti mitro yat sūryaṃ divy ārohayanti //	anu vratam varuṇaḥ yanti mitraḥ yat sūryam divi ārohayanti 
SA_GV01_rvh1-10u-6430	RV_4,013.03a yaṃ sīm akṛṇvan tamase vipṛce dhruvakṣemā anavasyanto artham /	yam sīm akṛṇvan tamase vipṛce dhruva kṣemāḥ an avasyantaḥ artham 
SA_GV01_rvh1-10u-6431	RV_4,013.03c taṃ sūryaṃ haritaḥ sapta yahvī spaśaṃ viśvasya jagato vahanti //	tam sūryam haritaḥ sapta yahvī spaśam viśvasya jagataḥ vahanti 
SA_GV01_rvh1-10u-6432	RV_4,013.04a vahiṣṭhebhir viharan yāsi tantum avavyayann asitaṃ deva vasma /	vahiṣṭhebhiḥ viharan yāsi tantum avavyayan asitam deva vasma 
SA_GV01_rvh1-10u-6433	RV_4,013.04c davidhvato raśmayaḥ sūryasya carmevāvādhus tamo apsv antaḥ //	davidhvataḥ raśmayaḥ sūryasya carma iva avādhuḥ tamaḥ apsu antar 
SA_GV01_rvh1-10u-6434	RV_4,013.05a anāyato anibaddhaḥ kathāyaṃ nyaṅṅ uttāno 'va padyate na /	an āyataḥ a nibaddhaḥ kathā ayam nyaṅ uttānaḥ padyate na 
SA_GV01_rvh1-10u-6435	RV_4,013.05c kayā yāti svadhayā ko dadarśa diva skambhaḥ samṛtaḥ pāti nākam //	kayā yāti svadhayā kaḥ dadarśa divaḥ skambhaḥ samṛtaḥ pāti nākam 
SA_GV01_rvh1-10u-6436	RV_4,014.01a praty agnir uṣaso jātavedā akhyad devo rocamānā mahobhiḥ /	prati agniḥ uṣasaḥ jātavedāḥ akhyat devaḥ rocamānāḥ mahobhiḥ 
SA_GV01_rvh1-10u-6437	RV_4,014.01c ā nāsatyorugāyā rathenemaṃ yajñam upa no yātam accha //	ā nāsatyā uru gāyā rathena imam yajñam upa naḥ yātam accha 
SA_GV01_rvh1-10u-6438	RV_4,014.02a ūrdhvaṃ ketuṃ savitā devo aśrej jyotir viśvasmai bhuvanāya kṛṇvan /	ūrdhvam ketum savitā devaḥ aśret jyotiḥ viśvasmai bhuvanāya kṛṇvan 
SA_GV01_rvh1-10u-6439	RV_4,014.02c āprā dyāvāpṛthivī antarikṣaṃ vi sūryo raśmibhiś cekitānaḥ //	āprāḥ dyāvāpṛthivī antarikṣam vi sūryaḥ raśmibhiḥ cekitānaḥ 
SA_GV01_rvh1-10u-6440	RV_4,014.03a āvahanty aruṇīr jyotiṣāgān mahī citrā raśmibhiś cekitānā /	āvahantī aruṇīḥ jyotiṣā āgāt mahī citrā raśmibhiḥ cekitānā 
SA_GV01_rvh1-10u-6441	RV_4,014.03c prabodhayantī suvitāya devy uṣā īyate suyujā rathena //	prabodhayantī suvitāya devī uṣāḥ īyate su yujā rathena 
SA_GV01_rvh1-10u-6442	RV_4,014.04a ā vāṃ vahiṣṭhā iha te vahantu rathā aśvāsa uṣaso vyuṣṭau /	ā vām vahiṣṭhāḥ iha te vahantu rathāḥ aśvāsaḥ uṣasaḥ vyuṣṭau 
SA_GV01_rvh1-10u-6443	RV_4,014.04c ime hi vām madhupeyāya somā asmin yajñe vṛṣaṇā mādayethām //	ime hi vām madhu peyāya somāḥ asmin yajñe vṛṣaṇā mādayethām 
SA_GV01_rvh1-10u-6444	RV_4,014.05a anāyato anibaddhaḥ kathāyaṃ nyaṅṅ uttāno 'va padyate na /	an āyataḥ a nibaddhaḥ kathā ayam nyaṅ uttānaḥ padyate na 
SA_GV01_rvh1-10u-6445	RV_4,014.05c kayā yāti svadhayā ko dadarśa diva skambhaḥ samṛtaḥ pāti nākam //	kayā yāti svadhayā kaḥ dadarśa divaḥ skambhaḥ samṛtaḥ pāti nākam 
SA_GV01_rvh1-10u-6446	RV_4,015.01a agnir hotā no adhvare vājī san pari ṇīyate /	agniḥ hotā naḥ adhvare vājī san pari ṇīyate 
SA_GV01_rvh1-10u-6447	RV_4,015.01c devo deveṣu yajñiyaḥ //	devaḥ deveṣu yajñiyaḥ 
SA_GV01_rvh1-10u-6448	RV_4,015.02a pari triviṣṭy adhvaraṃ yāty agnī rathīr iva /	pari tri viṣṭī adhvaram yāti agniḥ rathīḥ iva 
SA_GV01_rvh1-10u-6449	RV_4,015.02c ā deveṣu prayo dadhat //	ā deveṣu prayaḥ dadhat 
SA_GV01_rvh1-10u-6450	RV_4,015.03a pari vājapatiḥ kavir agnir havyāny akramīt /	pari vāja patiḥ kaviḥ agniḥ havyāni akramīt 
SA_GV01_rvh1-10u-6451	RV_4,015.03c dadhad ratnāni dāśuṣe //	dadhat ratnāni dāśuṣe 
SA_GV01_rvh1-10u-6452	RV_4,015.04a ayaṃ yaḥ sṛñjaye puro daivavāte samidhyate /	ayam yaḥ sṛñjaye puras daivavāte samidhyate 
SA_GV01_rvh1-10u-6453	RV_4,015.04c dyumāṃ amitradambhanaḥ //	dyumān amitra dambhanaḥ 
SA_GV01_rvh1-10u-6454	RV_4,015.05a asya ghā vīra īvato 'gner īśīta martyaḥ /	asya gha vīraḥ īvataḥ gneḥ īśīta martyaḥ 
SA_GV01_rvh1-10u-6455	RV_4,015.05c tigmajambhasya mīḷhuṣaḥ //	tigma jambhasya mīḷhuṣaḥ 
SA_GV01_rvh1-10u-6456	RV_4,015.06a tam arvantaṃ na sānasim aruṣaṃ na divaḥ śiśum /	tam arvantam na sānasim aruṣam na divaḥ śiśum 
SA_GV01_rvh1-10u-6457	RV_4,015.06c marmṛjyante dive-dive //	marmṛjyante dive dive 
SA_GV01_rvh1-10u-6458	RV_4,015.07a bodhad yan mā haribhyāṃ kumāraḥ sāhadevyaḥ /	bodhat yat mā haribhyām kumāraḥ sāhadevyaḥ 
SA_GV01_rvh1-10u-6459	RV_4,015.07c acchā na hūta ud aram //	acchā na hūtaḥ ud aram 
SA_GV01_rvh1-10u-6460	RV_4,015.08a uta tyā yajatā harī kumārāt sāhadevyāt /	uta tyā yajatā harī kumārāt sāhadevyāt 
SA_GV01_rvh1-10u-6461	RV_4,015.08c prayatā sadya ā dade //	prayatā sadyas ā dade 
SA_GV01_rvh1-10u-6462	RV_4,015.09a eṣa vāṃ devāv aśvinā kumāraḥ sāhadevyaḥ /	eṣa vām devau aśvinā kumāraḥ sāhadevyaḥ 
SA_GV01_rvh1-10u-6463	RV_4,015.09c dīrghāyur astu somakaḥ //	dīrgha āyuḥ astu somakaḥ 
SA_GV01_rvh1-10u-6464	RV_4,015.10a taṃ yuvaṃ devāv aśvinā kumāraṃ sāhadevyam /	tam yuvam devau aśvinā kumāram sāhadevyam 
SA_GV01_rvh1-10u-6465	RV_4,015.10c dīrghāyuṣaṃ kṛṇotana //	dīrgha āyuṣam kṛṇotana 
SA_GV01_rvh1-10u-6466	RV_4,016.01a ā satyo yātu maghavāṃ ṛjīṣī dravantv asya haraya upa naḥ /	ā satyaḥ yātu maghavān ṛjīṣī dravantu asya harayaḥ upa naḥ 
SA_GV01_rvh1-10u-6467	RV_4,016.01c tasmā id andhaḥ suṣumā sudakṣam ihābhipitvaṃ karate gṛṇānaḥ //	tasmai id andhaḥ suṣuma su dakṣam iha abhipitvam karate gṛṇānaḥ 
SA_GV01_rvh1-10u-6468	RV_4,016.02a ava sya śūrādhvano nānte 'smin no adya savane mandadhyai /	ava sya śūra adhvanaḥ na ante smin naḥ adya savane mandadhyai 
SA_GV01_rvh1-10u-6469	RV_4,016.02c śaṃsāty uktham uśaneva vedhāś cikituṣe asuryāya manma //	śaṃsāti uktham uśanā iva vedhāḥ cikituṣe asuryāya manma 
SA_GV01_rvh1-10u-6470	RV_4,016.03a kavir na niṇyaṃ vidathāni sādhan vṛṣā yat sekaṃ vipipāno arcāt /	kaviḥ na niṇyam vidathāni sādhan vṛṣā yat sekam vipipānaḥ arcāt 
SA_GV01_rvh1-10u-6471	RV_4,016.03c diva itthā jījanat sapta kārūn ahnā cic cakrur vayunā gṛṇantaḥ //	divaḥ itthā jījanat sapta kārūn ahnā cit cakruḥ vayunā gṛṇantaḥ 
SA_GV01_rvh1-10u-6472	RV_4,016.04a svar yad vedi sudṛśīkam arkair mahi jyotī rurucur yad dha vastoḥ /	svar yat vedi sudṛśīkam arkaiḥ mahi jyotiḥ rurucuḥ yat ha vastoḥ 
SA_GV01_rvh1-10u-6473	RV_4,016.04c andhā tamāṃsi dudhitā vicakṣe nṛbhyaś cakāra nṛtamo abhiṣṭau //	andhā tamāṃsi dudhitā vicakṣe nṛbhyaḥ cakāra nṛtamaḥ abhiṣṭau 
SA_GV01_rvh1-10u-6474	RV_4,016.05a vavakṣa indro amitam ṛjīṣy ubhe ā paprau rodasī mahitvā /	vavakṣa indraḥ amitam ṛjīṣī ubhe ā paprau rodasī mahitvā 
SA_GV01_rvh1-10u-6475	RV_4,016.05c ataś cid asya mahimā vi recy abhi yo viśvā bhuvanā babhūva //	atas cit asya mahimā vi reci abhi yaḥ viśvā bhuvanā babhūva 
SA_GV01_rvh1-10u-6476	RV_4,016.06a viśvāni śakro naryāṇi vidvān apo rireca sakhibhir nikāmaiḥ /	viśvāni śakraḥ naryāṇi vidvān apaḥ rireca sakhibhiḥ nikāmaiḥ 
SA_GV01_rvh1-10u-6477	RV_4,016.06c aśmānaṃ cid ye bibhidur vacobhir vrajaṃ gomantam uśijo vi vavruḥ //	aśmānam cit ye bibhiduḥ vacobhiḥ vrajam gomantam uśijaḥ vi vavruḥ 
SA_GV01_rvh1-10u-6478	RV_4,016.07a apo vṛtraṃ vavrivāṃsam parāhan prāvat te vajram pṛthivī sacetāḥ /	apaḥ vṛtram vavrivāṃsam parāhan prāvat te vajram pṛthivī sacetāḥ 
SA_GV01_rvh1-10u-6479	RV_4,016.07c prārṇāṃsi samudriyāṇy ainoḥ patir bhavañ chavasā śūra dhṛṣṇo //	pra arṇāṃsi samudriyāṇi ainoḥ patiḥ bhavam śavasā śūra dhṛṣṇo 
SA_GV01_rvh1-10u-6480	RV_4,016.08a apo yad adrim puruhūta dardar āvir bhuvat saramā pūrvyaṃ te /	apa u yat adrim puruhūta dardar āvis bhuvat saramā pūrvyam te 
SA_GV01_rvh1-10u-6481	RV_4,016.08c sa no netā vājam ā darṣi bhūriṃ gotrā rujann aṅgirobhir gṛṇānaḥ //	sa naḥ netā vājam ā darṣi bhūrim gotrā rujan aṅgirobhiḥ gṛṇānaḥ 
SA_GV01_rvh1-10u-6482	RV_4,016.09a acchā kaviṃ nṛmaṇo gā abhiṣṭau svarṣātā maghavan nādhamānam /	acchā kavim nṛmaṇaḥ gāḥ abhiṣṭau svarṣātā maghavan nādhamānam 
SA_GV01_rvh1-10u-6483	RV_4,016.09c ūtibhis tam iṣaṇo dyumnahūtau ni māyāvān abrahmā dasyur arta //	ūtibhiḥ tam iṣaṇaḥ dyumna hūtau ni māyāvān abrahmā dasyuḥ arta 
SA_GV01_rvh1-10u-6484	RV_4,016.10a ā dasyughnā manasā yāhy astam bhuvat te kutsaḥ sakhye nikāmaḥ /	ā dasyu ghnā manasā yāhi astam bhuvat te kutsaḥ sakhye nikāmaḥ 
SA_GV01_rvh1-10u-6485	RV_4,016.10c sve yonau ni ṣadataṃ sarūpā vi vāṃ cikitsad ṛtacid dha nārī //	sve yonau ni sadatam sarūpā vi vām cikitsat ṛta cit ha nārī 
SA_GV01_rvh1-10u-6486	RV_4,016.11a yāsi kutsena saratham avasyus todo vātasya haryor īśānaḥ /	yāsi kutsena sa ratham avasyuḥ todaḥ vātasya haryoḥ īśānaḥ 
SA_GV01_rvh1-10u-6487	RV_4,016.11c ṛjrā vājaṃ na gadhyaṃ yuyūṣan kavir yad ahan pāryāya bhūṣāt //	ṛjrā vājam na gadhyam yuyūṣan kaviḥ yat ahan pāryāya bhūṣāt 
SA_GV01_rvh1-10u-6488	RV_4,016.12a kutsāya śuṣṇam aśuṣaṃ ni barhīḥ prapitve ahnaḥ kuyavaṃ sahasrā /	kutsāya śuṣṇam aśuṣam ni barhīḥ prapitve ahnaḥ kuyavam sahasrā 
SA_GV01_rvh1-10u-6489	RV_4,016.12c sadyo dasyūn pra mṛṇa kutsyena pra sūraś cakraṃ vṛhatād abhīke //	sadyas dasyūn pra mṛṇa kutsyena pra sūraḥ cakram vṛhatāt abhīke 
SA_GV01_rvh1-10u-6490	RV_4,016.13a tvam piprum mṛgayaṃ śūśuvāṃsam ṛjiśvane vaidathināya randhīḥ /	tvam piprum mṛgayam śūśuvāṃsam ṛjiśvane vaidathināya randhīḥ 
SA_GV01_rvh1-10u-6491	RV_4,016.13c pañcāśat kṛṣṇā ni vapaḥ sahasrātkaṃ na puro jarimā vi dardaḥ //	pañcāśat kṛṣṇāḥ ni vapaḥ sahasrā atkam na puraḥ jarimā vi dardar 
SA_GV01_rvh1-10u-6492	RV_4,016.14a sūra upāke tanvaṃ dadhāno vi yat te cety amṛtasya varpaḥ /	sūraḥ upāke tanvam dadhānaḥ vi yat te ceti amṛtasya varpaḥ 
SA_GV01_rvh1-10u-6493	RV_4,016.14c mṛgo na hastī taviṣīm uṣāṇaḥ siṃho na bhīma āyudhāni bibhrat //	mṛgaḥ na hastī taviṣīm uṣāṇaḥ siṃhaḥ na bhīmaḥ āyudhāni bibhrat 
SA_GV01_rvh1-10u-6494	RV_4,016.15a indraṃ kāmā vasūyanto agman svarmīḷhe na savane cakānāḥ /	indram kāmāḥ vasūyantaḥ agman svarmīḍhe na savane cakānāḥ 
SA_GV01_rvh1-10u-6495	RV_4,016.15c śravasyavaḥ śaśamānāsa ukthair oko na raṇvā sudṛśīva puṣṭiḥ //	śravasyavaḥ śaśamānāsaḥ ukthaiḥ okaḥ na raṇvā sudṛśī iva puṣṭiḥ 
SA_GV01_rvh1-10u-6496	RV_4,016.16a tam id va indraṃ suhavaṃ huvema yas tā cakāra naryā purūṇi /	tam id vaḥ indram su havam huvema yaḥ tā cakāra naryā purūṇi 
SA_GV01_rvh1-10u-6497	RV_4,016.16c yo māvate jaritre gadhyaṃ cin makṣū vājam bharati spārharādhāḥ //	yaḥ māvate jaritre gadhyam cit makṣū vājam bharati spārha rādhāḥ 
SA_GV01_rvh1-10u-6498	RV_4,016.17a tigmā yad antar aśaniḥ patāti kasmiñ cic chūra muhuke janānām /	tigmā yat antar aśaniḥ patāti kasmin cit śūra muhuke janānām 
SA_GV01_rvh1-10u-6499	RV_4,016.17c ghorā yad arya samṛtir bhavāty adha smā nas tanvo bodhi gopāḥ //	ghorā yat arya samṛtiḥ bhavāti adha smā naḥ tanvaḥ bodhi gopāḥ 
SA_GV01_rvh1-10u-6500	RV_4,016.18a bhuvo 'vitā vāmadevasya dhīnām bhuvaḥ sakhāvṛko vājasātau /	bhuvaḥ vitā vāmadevasya dhīnām bhuvaḥ sakhā avṛkaḥ vājasātau 
SA_GV01_rvh1-10u-6501	RV_4,016.18c tvām anu pramatim ā jaganmoruśaṃso jaritre viśvadha syāḥ //	tvām anu pramatim ā jaganma uru śaṃsaḥ jaritre viśvadha syāḥ 
SA_GV01_rvh1-10u-6502	RV_4,016.19a ebhir nṛbhir indra tvāyubhiṣ ṭvā maghavadbhir maghavan viśva ājau /	ebhiḥ nṛbhiḥ indra tvāyubhiḥ tvā maghavadbhiḥ maghavan viśvaḥ ājau 
SA_GV01_rvh1-10u-6503	RV_4,016.19c dyāvo na dyumnair abhi santo aryaḥ kṣapo madema śaradaś ca pūrvīḥ //	dyāvaḥ na dyumnaiḥ abhi santaḥ aryaḥ kṣapaḥ madema śaradaḥ ca pūrvīḥ 
SA_GV01_rvh1-10u-6504	RV_4,016.20a eved indrāya vṛṣabhāya vṛṣṇe brahmākarma bhṛgavo na ratham /	eva id indrāya vṛṣabhāya vṛṣṇe brahma akarma bhṛgavaḥ na ratham 
SA_GV01_rvh1-10u-6505	RV_4,016.20c nū cid yathā naḥ sakhyā viyoṣad asan na ugro 'vitā tanūpāḥ //	nu cit yathā naḥ sakhyā viyoṣat asat naḥ ugraḥ vitā tanū pāḥ 
SA_GV01_rvh1-10u-6506	RV_4,016.21a nū ṣṭuta indra nū gṛṇāna iṣaṃ jaritre nadyo na pīpeḥ /	nu stutaḥ indra nu gṛṇānaḥ iṣam jaritre nadyaḥ na pīpeḥ 
SA_GV01_rvh1-10u-6507	RV_4,016.21c akāri te harivo brahma navyaṃ dhiyā syāma rathyaḥ sadāsāḥ //	akāri te harivas brahma navyam dhiyā syāma rathyaḥ sadāsāḥ 
SA_GV01_rvh1-10u-6508	RV_4,017.01a tvam mahāṃ indra tubhyaṃ ha kṣā anu kṣatram maṃhanā manyata dyauḥ /	tvam mahān indra tubhyam ha kṣā anu kṣatram maṃhanā manyata dyauḥ 
SA_GV01_rvh1-10u-6509	RV_4,017.01c tvaṃ vṛtraṃ śavasā jaghanvān sṛjaḥ sindhūṃr ahinā jagrasānān //	tvam vṛtram śavasā jaghanvān sṛjaḥ sindhūṃr ahinā jagrasānān 
SA_GV01_rvh1-10u-6510	RV_4,017.02a tava tviṣo janiman rejata dyau rejad bhūmir bhiyasā svasya manyoḥ /	tava tviṣaḥ janiman rejata dyauḥ rejat bhūmiḥ bhiyasā svasya manyoḥ 
SA_GV01_rvh1-10u-6511	RV_4,017.02c ṛghāyanta subhvaḥ parvatāsa ārdan dhanvāni sarayanta āpaḥ //	ṛghāyanta su bhvaḥ parvatāsaḥ ārdan dhanvāni sarayantaḥ āpaḥ 
SA_GV01_rvh1-10u-6512	RV_4,017.03a bhinad giriṃ śavasā vajram iṣṇann āviṣkṛṇvānaḥ sahasāna ojaḥ /	bhinat girim śavasā vajram iṣṇan āviṣkṛṇvānaḥ sahasānaḥ ojaḥ 
SA_GV01_rvh1-10u-6513	RV_4,017.03c vadhīd vṛtraṃ vajreṇa mandasānaḥ sarann āpo javasā hatavṛṣṇīḥ //	vadhīt vṛtram vajreṇa mandasānaḥ saran āpaḥ javasā hata vṛṣṇīḥ 
SA_GV01_rvh1-10u-6514	RV_4,017.04a suvīras te janitā manyata dyaur indrasya kartā svapastamo bhūt /	su vīraḥ te janitā manyata dyauḥ indrasya kartā su apastamaḥ bhūt 
SA_GV01_rvh1-10u-6515	RV_4,017.04c ya īṃ jajāna svaryaṃ suvajram anapacyutaṃ sadaso na bhūma //	yaḥ īm jajāna svaryam su vajram an apacyutam sadasaḥ na bhūma 
SA_GV01_rvh1-10u-6516	RV_4,017.05a ya eka ic cyāvayati pra bhūmā rājā kṛṣṭīnām puruhūta indraḥ /	yaḥ ekaḥ id cyāvayati pra bhūmā rājā kṛṣṭīnām puruhūtaḥ indraḥ 
SA_GV01_rvh1-10u-6517	RV_4,017.05c satyam enam anu viśve madanti rātiṃ devasya gṛṇato maghonaḥ //	satyam enam anu viśve madanti rātim devasya gṛṇataḥ maghonaḥ 
SA_GV01_rvh1-10u-6518	RV_4,017.06a satrā somā abhavann asya viśve satrā madāso bṛhato madiṣṭhāḥ /	satrā somāḥ abhavan asya viśve satrā madāsaḥ bṛhataḥ madiṣṭhāḥ 
SA_GV01_rvh1-10u-6519	RV_4,017.06c satrābhavo vasupatir vasūnāṃ datre viśvā adhithā indra kṛṣṭīḥ //	satrā bhavaḥ vasu patiḥ vasūnām datre viśvāḥ adhithāḥ indra kṛṣṭīḥ 
SA_GV01_rvh1-10u-6520	RV_4,017.07a tvam adha prathamaṃ jāyamāno 'me viśvā adhithā indra kṛṣṭīḥ /	tvam adha prathamam jāyamānaḥ me viśvāḥ adhithāḥ indra kṛṣṭīḥ 
SA_GV01_rvh1-10u-6521	RV_4,017.07c tvam prati pravata āśayānam ahiṃ vajreṇa maghavan vi vṛścaḥ //	tvam prati pravataḥ āśayānam ahim vajreṇa maghavan vi vṛścaḥ 
SA_GV01_rvh1-10u-6522	RV_4,017.08a satrāhaṇaṃ dādhṛṣiṃ tumram indram mahām apāraṃ vṛṣabhaṃ suvajram /	satrāhaṇam dādhṛṣim tumram indram mahām apāram vṛṣabham su vajram 
SA_GV01_rvh1-10u-6523	RV_4,017.08c hantā yo vṛtraṃ sanitota vājaṃ dātā maghāni maghavā surādhāḥ //	hantā yaḥ vṛtram sanitā uta vājam dātā maghāni maghavā su rādhāḥ 
SA_GV01_rvh1-10u-6524	RV_4,017.09a ayaṃ vṛtaś cātayate samīcīr ya ājiṣu maghavā śṛṇva ekaḥ /	ayam vṛtaḥ cātayate samīcīḥ yaḥ ājiṣu maghavā śṛṇve ekaḥ 
SA_GV01_rvh1-10u-6525	RV_4,017.09c ayaṃ vājam bharati yaṃ sanoty asya priyāsaḥ sakhye syāma //	ayam vājam bharati yam sanoti asya priyāsaḥ sakhye syāma 
SA_GV01_rvh1-10u-6526	RV_4,017.10a ayaṃ śṛṇve adha jayann uta ghnann ayam uta pra kṛṇute yudhā gāḥ /	ayam śṛṇve adha jayan uta ghnan ayam uta pra kṛṇute yudhā gāḥ 
SA_GV01_rvh1-10u-6527	RV_4,017.10c yadā satyaṃ kṛṇute manyum indro viśvaṃ dṛḷham bhayata ejad asmāt //	yadā satyam kṛṇute manyum indraḥ viśvam dṛḍham bhayate ejat asmāt 
SA_GV01_rvh1-10u-6528	RV_4,017.11a sam indro gā ajayat saṃ hiraṇyā sam aśviyā maghavā yo ha pūrvīḥ /	sam indraḥ gāḥ ajayat sam hiraṇyā sam aśviyā maghavā yaḥ ha pūrvīḥ 
SA_GV01_rvh1-10u-6529	RV_4,017.11c ebhir nṛbhir nṛtamo asya śākai rāyo vibhaktā sambharaś ca vasvaḥ //	ebhiḥ nṛbhiḥ nṛtamaḥ asya śākaiḥ rāyaḥ vibhaktā sambharaḥ ca vasvaḥ 
SA_GV01_rvh1-10u-6530	RV_4,017.12a kiyat svid indro adhy eti mātuḥ kiyat pitur janitur yo jajāna /	kiyat svid indraḥ adhi eti mātuḥ kiyat pituḥ janituḥ yaḥ jajāna 
SA_GV01_rvh1-10u-6531	RV_4,017.12c yo asya śuṣmam muhukair iyarti vāto na jūta stanayadbhir abhraiḥ //	yaḥ asya śuṣmam muhukais iyarti vātaḥ na jūta stanayadbhiḥ abhraiḥ 
SA_GV01_rvh1-10u-6532	RV_4,017.13a kṣiyantaṃ tvam akṣiyantaṃ kṛṇotīyarti reṇum maghavā samoham /	kṣiyantam tvam a kṣiyantam kṛṇoti iyarti reṇum maghavā sa moham 
SA_GV01_rvh1-10u-6533	RV_4,017.13c vibhañjanur aśanimāṃ iva dyaur uta stotāram maghavā vasau dhāt //	vibhañjanuḥ aśanimān iva dyauḥ uta stotāram maghavā vasau dhāt 
SA_GV01_rvh1-10u-6534	RV_4,017.14a ayaṃ cakram iṣaṇat sūryasya ny etaśaṃ rīramat sasṛmāṇam /	ayam cakram iṣaṇat sūryasya ni etaśam rīramat sasṛmāṇam 
SA_GV01_rvh1-10u-6535	RV_4,017.14b ā kṛṣṇa īṃ juhurāṇo jigharti tvaco budhne rajaso asya yonau //	ā kṛṣṇaḥ īm juhurāṇaḥ jigharti tvacaḥ budhne rajasaḥ asya yonau 
SA_GV01_rvh1-10u-6536	RV_4,017.15a asiknyāṃ yajamāno na hotā //	asiknyām yajamānaḥ na hotā 
SA_GV01_rvh1-10u-6537	RV_4,017.16a gavyanta indraṃ sakhyāya viprā aśvāyanto vṛṣaṇaṃ vājayantaḥ /	gavyantaḥ indram sakhyāya viprāḥ aśvāyantaḥ vṛṣaṇam vājayantaḥ 
SA_GV01_rvh1-10u-6538	RV_4,017.16c janīyanto janidām akṣitotim ā cyāvayāmo 'vate na kośam //	janīyantaḥ jani dām a kṣita ūtim ā cyāvayāmaḥ vate na kośam 
SA_GV01_rvh1-10u-6539	RV_4,017.17a trātā no bodhi dadṛśāna āpir abhikhyātā marḍitā somyānām /	trātā naḥ bodhi dadṛśānaḥ āpiḥ abhikhyātā marḍitā somyānām 
SA_GV01_rvh1-10u-6540	RV_4,017.17c sakhā pitā pitṛtamaḥ pitṝṇāṃ kartem u lokam uśate vayodhāḥ //	sakhā pitā pitṛtamaḥ pitṝṇām kartā īm u lokam uśate vayodhāḥ 
SA_GV01_rvh1-10u-6541	RV_4,017.18a sakhīyatām avitā bodhi sakhā gṛṇāna indra stuvate vayo dhāḥ /	sakhīyatām avitā bodhi sakhā gṛṇānaḥ indra stuvate vayaḥ dhāḥ 
SA_GV01_rvh1-10u-6542	RV_4,017.18c vayaṃ hy ā te cakṛmā sabādha ābhiḥ śamībhir mahayanta indra //	vayam hi ā te cakṛma sabādhaḥ ābhiḥ śamībhiḥ mahayantaḥ indra 
SA_GV01_rvh1-10u-6543	RV_4,017.19a stuta indro maghavā yad dha vṛtrā bhūrīṇy eko apratīni hanti /	stutaḥ indraḥ maghavā yat ha vṛtrā bhūrīṇi ekaḥ apratīni hanti 
SA_GV01_rvh1-10u-6544	RV_4,017.19c asya priyo jaritā yasya śarman nakir devā vārayante na martāḥ //	asya priyaḥ jaritā yasya śarman nakir devāḥ vārayante na martāḥ 
SA_GV01_rvh1-10u-6545	RV_4,017.20a evā na indro maghavā virapśī karat satyā carṣaṇīdhṛd anarvā /	eva naḥ indraḥ maghavā virapśī karat satyā carṣaṇī dhṛt anarvā 
SA_GV01_rvh1-10u-6546	RV_4,017.20c tvaṃ rājā januṣāṃ dhehy asme adhi śravo māhinaṃ yaj jaritre //	tvam rājā januṣām dhehi asme adhi śravaḥ māhinam yat jaritre 
SA_GV01_rvh1-10u-6547	RV_4,017.21a nū ṣṭuta indra nū gṛṇāna iṣaṃ jaritre nadyo na pīpeḥ /	nu stutaḥ indra nu gṛṇānaḥ iṣam jaritre nadyaḥ na pīpeḥ 
SA_GV01_rvh1-10u-6548	RV_4,017.21c akāri te harivo brahma navyaṃ dhiyā syāma rathyaḥ sadāsāḥ //	akāri te harivas brahma navyam dhiyā syāma rathyaḥ sadāsāḥ 
SA_GV01_rvh1-10u-6549	RV_4,018.01a ayam panthā anuvittaḥ purāṇo yato devā udajāyanta viśve /	ayam panthāḥ anuvittaḥ purāṇaḥ yatas devāḥ udajāyanta viśve 
SA_GV01_rvh1-10u-6550	RV_4,018.01c ataś cid ā janiṣīṣṭa pravṛddho mā mātaram amuyā pattave kaḥ //	atas cit ā janiṣīṣṭa pravṛddhaḥ mā mātaram amuyā pattave kaḥ 
SA_GV01_rvh1-10u-6551	RV_4,018.02a nāham ato nir ayā durgahaitat tiraścatā pārśvān nir gamāṇi /	na aham atas niḥ ayā durgahā etat tiraścatā pārśvāt niḥ gamāni 
SA_GV01_rvh1-10u-6552	RV_4,018.02c bahūni me akṛtā kartvāni yudhyai tvena saṃ tvena pṛcchai //	bahūni me a kṛtā kartvāni yudhyai tvena sam tvena pṛcchai 
SA_GV01_rvh1-10u-6553	RV_4,018.03a parāyatīm mātaram anv acaṣṭa na nānu gāny anu nū gamāni /	parāyatīm mātaram anu acaṣṭa na nā anu gāni anu nu gamāni 
SA_GV01_rvh1-10u-6554	RV_4,018.03c tvaṣṭur gṛhe apibat somam indraḥ śatadhanyaṃ camvoḥ sutasya //	tvaṣṭuḥ gṛhe apibat somam indraḥ śata dhanyam camvoḥ sutasya 
SA_GV01_rvh1-10u-6555	RV_4,018.04a kiṃ sa ṛdhak kṛṇavad yaṃ sahasram māso jabhāra śaradaś ca pūrvīḥ /	kim saḥ ṛdhak kṛṇavat yam sahasram māsaḥ jabhāra śaradaḥ ca pūrvīḥ 
SA_GV01_rvh1-10u-6556	RV_4,018.04c nahī nv asya pratimānam asty antar jāteṣūta ye janitvāḥ //	nahi nu asya pratimānam asti antar jāteṣu uta ye janitvāḥ 
SA_GV01_rvh1-10u-6557	RV_4,018.05a avadyam iva manyamānā guhākar indram mātā vīryeṇā nyṛṣṭam /	avadyam iva manyamānā guhā akaḥ indram mātā vīryeṇa ā nyṛṣṭam 
SA_GV01_rvh1-10u-6558	RV_4,018.05c athod asthāt svayam atkaṃ vasāna ā rodasī apṛṇāj jāyamānaḥ //	atha ud asthāt svayam atkam vasānaḥ ā rodasī apṛṇāt jāyamānaḥ 
SA_GV01_rvh1-10u-6559	RV_4,018.06a etā arṣanty alalābhavantīr ṛtāvarīr iva saṃkrośamānāḥ /	etāḥ arṣanti alalābhavantīḥ ṛtāvarīḥ iva saṃkrośamānāḥ 
SA_GV01_rvh1-10u-6560	RV_4,018.06c etā vi pṛccha kim idam bhananti kam āpo adrim paridhiṃ rujanti //	etāḥ vi pṛccha kim idam bhananti kam āpaḥ adrim paridhim rujanti 
SA_GV01_rvh1-10u-6561	RV_4,018.07a kim u ṣvid asmai nivido bhanantendrasyāvadyaṃ didhiṣanta āpaḥ /	kim u svid asmai nividaḥ bhananta indrasya avadyam didhiṣante āpaḥ 
SA_GV01_rvh1-10u-6562	RV_4,018.07c mamaitān putro mahatā vadhena vṛtraṃ jaghanvāṃ asṛjad vi sindhūn //	mama etān putraḥ mahatā vadhena vṛtram jaghanvān asṛjat vi sindhūn 
SA_GV01_rvh1-10u-6563	RV_4,018.08a mamac cana tvā yuvatiḥ parāsa mamac cana tvā kuṣavā jagāra /	mamat cana tvā yuvatiḥ parāsa mamat cana tvā kuṣavā jagāra 
SA_GV01_rvh1-10u-6564	RV_4,018.08c mamac cid āpaḥ śiśave mamṛḍyur mamac cid indraḥ sahasod atiṣṭhat //	mamat cit āpaḥ śiśave mamṛḍyuḥ mamat cit indraḥ sahasā ud atiṣṭhat 
SA_GV01_rvh1-10u-6565	RV_4,018.09a mamac cana te maghavan vyaṃso nivividhvāṃ apa hanū jaghāna /	mamat cana te maghavan vyaṃsaḥ nivividhvām apa hanū jaghāna 
SA_GV01_rvh1-10u-6566	RV_4,018.09c adhā nividdha uttaro babhūvāñ chiro dāsasya sam piṇag vadhena //	adhā nividdhaḥ uttaraḥ babhūvām śiraḥ dāsasya sam piṇak vadhena 
SA_GV01_rvh1-10u-6567	RV_4,018.10a gṛṣṭiḥ sasūva sthaviraṃ tavāgām anādhṛṣyaṃ vṛṣabhaṃ tumram indram /	gṛṣṭiḥ sasūva sthaviram tavāgām anādhṛṣyam vṛṣabham tumram indram 
SA_GV01_rvh1-10u-6568	RV_4,018.10c arīḷhaṃ vatsaṃ carathāya mātā svayaṃ gātuṃ tanva icchamānam //	a rīḍham vatsam carathāya mātā svayam gātum tanve icchamānam 
SA_GV01_rvh1-10u-6569	RV_4,018.11a uta mātā mahiṣam anv avenad amī tvā jahati putra devāḥ /	uta mātā mahiṣam anu avenat amī tvā jahati putra devāḥ 
SA_GV01_rvh1-10u-6570	RV_4,018.11c athābravīd vṛtram indro haniṣyan sakhe viṣṇo vitaraṃ vi kramasva //	athā bravīt vṛtram indraḥ haniṣyan sakhe viṣṇo vitaram vi kramasva 
SA_GV01_rvh1-10u-6571	RV_4,018.12a kas te mātaraṃ vidhavām acakrac chayuṃ kas tvām ajighāṃsac carantam /	kaḥ te mātaram vidhavām acakrat śayum kaḥ tvām ajighāṃsat carantam 
SA_GV01_rvh1-10u-6572	RV_4,018.12c kas te devo adhi mārḍīka āsīd yat prākṣiṇāḥ pitaram pādagṛhya //	kaḥ te devaḥ adhi mārḍīke āsīt yat prākṣiṇāḥ pitaram pādagṛhya 
SA_GV01_rvh1-10u-6573	RV_4,018.13a avartyā śuna āntrāṇi pece na deveṣu vivide marḍitāram /	avartyā śunaḥ āntrāṇi pece na deveṣu vivide marḍitāram 
SA_GV01_rvh1-10u-6574	RV_4,018.13c apaśyaṃ jāyām amahīyamānām adhā me śyeno madhv ā jabhāra //	apaśyam jāyām a mahīyamānām adhā me śyenaḥ madhu ā jabhāra 
SA_GV01_rvh1-10u-6575	RV_4,019.01a evā tvām indra vajrinn atra viśve devāsaḥ suhavāsa ūmāḥ /	eva tvām indra vajrin atra viśve devāsaḥ su havāsaḥ ūmāḥ 
SA_GV01_rvh1-10u-6576	RV_4,019.01c mahām ubhe rodasī vṛddham ṛṣvaṃ nir ekam id vṛṇate vṛtrahatye //	mahām ubhe rodasī vṛddham ṛṣvam niḥ ekam id vṛṇate vṛtra hatye 
SA_GV01_rvh1-10u-6577	RV_4,019.02a avāsṛjanta jivrayo na devā bhuvaḥ samrāḷ indra satyayoniḥ /	avāsṛjanta jivrayaḥ na devāḥ bhuvaḥ samrāj indra satya yoniḥ 
SA_GV01_rvh1-10u-6578	RV_4,019.02c ahann ahim pariśayānam arṇaḥ pra vartanīr arado viśvadhenāḥ //	ahan ahim pariśayānam arṇaḥ pra vartanīḥ aradaḥ viśvadhenāḥ 
SA_GV01_rvh1-10u-6579	RV_4,019.03a atṛpṇuvantaṃ viyatam abudhyam abudhyamānaṃ suṣupāṇam indra /	a tṛpṇuvantam viyatam a budhyam a budhyamānam suṣupāṇam indra 
SA_GV01_rvh1-10u-6580	RV_4,019.03c sapta prati pravata āśayānam ahiṃ vajreṇa vi riṇā aparvan //	sapta prati pravataḥ āśayānam ahim vajreṇa vi riṇāḥ aparvan 
SA_GV01_rvh1-10u-6581	RV_4,019.04a akṣodayac chavasā kṣāma budhnaṃ vār ṇa vātas taviṣībhir indraḥ /	akṣodayat śavasā kṣāma budhnam vār na vātaḥ taviṣībhiḥ indraḥ 
SA_GV01_rvh1-10u-6582	RV_4,019.04c dṛḷhāny aubhnād uśamāna ojo 'vābhinat kakubhaḥ parvatānām //	dṛḍhāni aubhnāt uśamānaḥ ojaḥ vā abhinat kakubhaḥ parvatānām 
SA_GV01_rvh1-10u-6583	RV_4,019.05a abhi pra dadrur janayo na garbhaṃ rathā iva pra yayuḥ sākam adrayaḥ /	abhi pra dadruḥ janayaḥ na garbham rathāḥ iva pra yayuḥ sākam adrayaḥ 
SA_GV01_rvh1-10u-6584	RV_4,019.05c atarpayo visṛta ubja ūrmīn tvaṃ vṛtāṃ ariṇā indra sindhūn //	atarpayaḥ visṛte ubje ūrmīn tvam vṛtām ariṇāḥ indra sindhūn 
SA_GV01_rvh1-10u-6585	RV_4,019.06a tvam mahīm avaniṃ viśvadhenāṃ turvītaye vayyāya kṣarantīm /	tvam mahīm avanim viśvadhenām turvītaye vayyāya kṣarantīm 
SA_GV01_rvh1-10u-6586	RV_4,019.06c aramayo namasaijad arṇaḥ sutaraṇāṃ akṛṇor indra sindhūn //	aramayaḥ namasā ejat arṇaḥ su taraṇām akṛṇoḥ indra sindhūn 
SA_GV01_rvh1-10u-6587	RV_4,019.07a prāgruvo nabhanvo na vakvā dhvasrā apinvad yuvatīr ṛtajñāḥ /	prāgruvaḥ nabhanvaḥ na vakvāḥ dhvasrāḥ apinvat yuvatīḥ ṛta jñāḥ 
SA_GV01_rvh1-10u-6588	RV_4,019.07c dhanvāny ajrāṃ apṛṇak tṛṣāṇāṃ adhog indra staryo daṃsupatnīḥ //	dhanvāni ajrām apṛṇak tṛṣāṇām adhok indra staryaḥ daṃsu patnīḥ 
SA_GV01_rvh1-10u-6589	RV_4,019.08a pūrvīr uṣasaḥ śaradaś ca gūrtā vṛtraṃ jaghanvāṃ asṛjad vi sindhūn /	pūrvīḥ uṣasaḥ śaradaḥ ca gūrtāḥ vṛtram jaghanvān asṛjat vi sindhūn 
SA_GV01_rvh1-10u-6590	RV_4,019.08c pariṣṭhitā atṛṇad badbadhānāḥ sīrā indraḥ sravitave pṛthivyā //	pariṣṭhitāḥ atṛṇat badbadhānāḥ sīrāḥ indraḥ sravitave pṛthivyā 
SA_GV01_rvh1-10u-6591	RV_4,019.09a vamrībhiḥ putram agruvo adānaṃ niveśanād dhariva ā jabhartha /	vamrībhiḥ putram agruvaḥ adānam niveśanāt harivas ā jabhartha 
SA_GV01_rvh1-10u-6592	RV_4,019.09c vy andho akhyad ahim ādadāno nir bhūd ukhacchit sam aranta parva //	vi andhaḥ akhyat ahim ādadānaḥ niḥ bhūt ukha chid sam aranta parva 
SA_GV01_rvh1-10u-6593	RV_4,019.10a pra te pūrvāṇi karaṇāni viprāvidvāṃ āha viduṣe karāṃsi /	pra te pūrvāṇi karaṇāni vipra avidvān āha viduṣe karāṃsi 
SA_GV01_rvh1-10u-6594	RV_4,019.10c yathā-yathā vṛṣṇyāni svagūrtāpāṃsi rājan naryāviveṣīḥ //	yathā yathā vṛṣṇyāni sva gūrta apāṃsi rājan 
SA_GV01_rvh1-10u-6595	RV_4,019.11a nū ṣṭuta indra nū gṛṇāna iṣaṃ jaritre nadyo na pīpeḥ /	nu stutaḥ indra nu gṛṇānaḥ iṣam jaritre nadyaḥ na pīpeḥ 
SA_GV01_rvh1-10u-6596	RV_4,019.11c akāri te harivo brahma navyaṃ dhiyā syāma rathyaḥ sadāsāḥ //	akāri te harivas brahma navyam dhiyā syāma rathyaḥ sadāsāḥ 
SA_GV01_rvh1-10u-6597	RV_4,020.01a ā na indro dūrād ā na āsād abhiṣṭikṛd avase yāsad ugraḥ /	ā naḥ indraḥ dūrāt ā naḥ āsāt abhiṣṭi kṛt avase yāsat ugraḥ 
SA_GV01_rvh1-10u-6598	RV_4,020.01c ojiṣṭhebhir nṛpatir vajrabāhuḥ saṃge samatsu turvaṇiḥ pṛtanyūn //	ojiṣṭhebhiḥ nṛpatiḥ vajra bāhuḥ saṃge samatsu turvaṇiḥ pṛtanyūn 
SA_GV01_rvh1-10u-6599	RV_4,020.02a ā na indro haribhir yātv acchārvācīno 'vase rādhase ca /	ā naḥ indraḥ haribhiḥ yātu acchā arvācīnaḥ vase rādhase ca 
SA_GV01_rvh1-10u-6600	RV_4,020.02c tiṣṭhāti vajrī maghavā virapśīmaṃ yajñam anu no vājasātau //	tiṣṭhāti vajrī maghavā virapśī imam yajñam anu naḥ vājasātau 
SA_GV01_rvh1-10u-6601	RV_4,020.03a imaṃ yajñaṃ tvam asmākam indra puro dadhat saniṣyasi kratuṃ naḥ /	imam yajñam tvam asmākam indra puras dadhat saniṣyasi kratum naḥ 
SA_GV01_rvh1-10u-6602	RV_4,020.03c śvaghnīva vajrin sanaye dhanānāṃ tvayā vayam arya ājiṃ jayema //	śvaghnī iva vajrin sanaye dhanānām tvayā vayam aryaḥ ājim jayema 
SA_GV01_rvh1-10u-6603	RV_4,020.04a uśann u ṣu ṇaḥ sumanā upāke somasya nu suṣutasya svadhāvaḥ /	uśan u su naḥ sumanāḥ upāke somasya nu suṣutasya svadhāvas 
SA_GV01_rvh1-10u-6604	RV_4,020.04c pā indra pratibhṛtasya madhvaḥ sam andhasā mamadaḥ pṛṣṭhyena //	pāḥ indra pratibhṛtasya madhvaḥ sam andhasā mamadaḥ pṛṣṭhyena 
SA_GV01_rvh1-10u-6605	RV_4,020.05a vi yo rarapśa ṛṣibhir navebhir vṛkṣo na pakvaḥ sṛṇyo na jetā /	vi yaḥ rarapśe ṛṣibhiḥ navebhiḥ vṛkṣaḥ na pakvaḥ sṛṇyaḥ na jetā 
SA_GV01_rvh1-10u-6606	RV_4,020.05c maryo na yoṣām abhi manyamāno 'cchā vivakmi puruhūtam indram //	maryaḥ na yoṣām abhi manyamānā cha ā vivakmi puruhūtam indram 
SA_GV01_rvh1-10u-6607	RV_4,020.06a girir na yaḥ svatavāṃ ṛṣva indraḥ sanād eva sahase jāta ugraḥ /	giriḥ na yaḥ svatavān ṛṣvaḥ indraḥ sanāt eva sahase jātaḥ ugraḥ 
SA_GV01_rvh1-10u-6608	RV_4,020.06c ādartā vajraṃ sthaviraṃ na bhīma udneva kośaṃ vasunā nyṛṣṭam //	ādartā vajram sthaviram na bhīmaḥ udnā iva kośam vasunā nyṛṣṭam 
SA_GV01_rvh1-10u-6609	RV_4,020.07a na yasya vartā januṣā nv asti na rādhasa āmarītā maghasya /	na yasya vartā januṣā nu asti na rādhasaḥ āmarītā maghasya 
SA_GV01_rvh1-10u-6610	RV_4,020.07c udvāvṛṣāṇas taviṣīva ugrāsmabhyaṃ daddhi puruhūta rāyaḥ //	udvāvṛṣāṇaḥ taviṣīvas ugra asmabhyam daddhi puruhūta rāyaḥ 
SA_GV01_rvh1-10u-6611	RV_4,020.08a īkṣe rāyaḥ kṣayasya carṣaṇīnām uta vrajam apavartāsi gonām /	īkṣe rāyaḥ kṣayasya carṣaṇīnām uta vrajam apavartāsi gonām 
SA_GV01_rvh1-10u-6612	RV_4,020.08c śikṣānaraḥ samitheṣu prahāvān vasvo rāśim abhinetāsi bhūrim //	śikṣā naraḥ samitheṣu prahāvān vasvaḥ rāśim abhinetāsi bhūrim 
SA_GV01_rvh1-10u-6613	RV_4,020.09a kayā tac chṛṇve śacyā śaciṣṭho yayā kṛṇoti muhu kā cid ṛṣvaḥ /	kayā tat śṛṇve śacyā śaciṣṭhaḥ yayā kṛṇoti muhu kā cit ṛṣvaḥ 
SA_GV01_rvh1-10u-6614	RV_4,020.09c puru dāśuṣe vicayiṣṭho aṃho 'thā dadhāti draviṇaṃ jaritre //	puru dāśuṣe vicayiṣṭhaḥ aṃhaḥ thā dadhāti draviṇam jaritre 
SA_GV01_rvh1-10u-6615	RV_4,020.10a mā no mardhīr ā bharā daddhi tan naḥ pra dāśuṣe dātave bhūri yat te /	mā naḥ mardhīḥ ā bhara ā daddhi tat naḥ pra dāśuṣe dātave bhūri yat te 
SA_GV01_rvh1-10u-6616	RV_4,020.10c navye deṣṇe śaste asmin ta ukthe pra bravāma vayam indra stuvantaḥ //	navye deṣṇe śaste asmin te ukthe pra bravāma vayam indra stuvantaḥ 
SA_GV01_rvh1-10u-6617	RV_4,020.11a nū ṣṭuta indra nū gṛṇāna iṣaṃ jaritre nadyo na pīpeḥ /	nu stutaḥ indra nu gṛṇānaḥ iṣam jaritre nadyaḥ na pīpeḥ 
SA_GV01_rvh1-10u-6618	RV_4,020.11c akāri te harivo brahma navyaṃ dhiyā syāma rathyaḥ sadāsāḥ //	akāri te harivas brahma navyam dhiyā syāma rathyaḥ sadāsāḥ 
SA_GV01_rvh1-10u-6619	RV_4,021.01a ā yātv indro 'vasa upa na iha stutaḥ sadhamād astu śūraḥ /	ā yātu indraḥ vase upa naḥ iha stutaḥ sadhamād astu śūraḥ 
SA_GV01_rvh1-10u-6620	RV_4,021.01c vāvṛdhānas taviṣīr yasya pūrvīr dyaur na kṣatram abhibhūti puṣyāt //	vāvṛdhānaḥ taviṣīḥ yasya pūrvīḥ dyauḥ na kṣatram abhibhūti puṣyāt 
SA_GV01_rvh1-10u-6621	RV_4,021.02a tasyed iha stavatha vṛṣṇyāni tuvidyumnasya tuvirādhaso nṝn /	tasya id iha stavatha vṛṣṇyāni tuvi dyumnasya tuvi rādhasaḥ nṝn 
SA_GV01_rvh1-10u-6622	RV_4,021.02c yasya kratur vidathyo na samrāṭ sāhvān tarutro abhy asti kṛṣṭīḥ //	yasya kratuḥ vidathyaḥ na samrāj sāhvān tarutraḥ abhī asti kṛṣṭīḥ 
SA_GV01_rvh1-10u-6623	RV_4,021.03a ā yātv indro diva ā pṛthivyā makṣū samudrād uta vā purīṣāt /	ā yātu indraḥ divaḥ ā pṛthivyāḥ makṣū samudrāt uta vā purīṣāt 
SA_GV01_rvh1-10u-6624	RV_4,021.03c svarṇarād avase no marutvān parāvato vā sadanād ṛtasya //	svarṇarāt avase naḥ marutvān parāvataḥ vā sadanāt ṛtasya 
SA_GV01_rvh1-10u-6625	RV_4,021.04a sthūrasya rāyo bṛhato ya īśe tam u ṣṭavāma vidatheṣv indram /	sthūrasya rāyaḥ bṛhataḥ yaḥ īśe tam u stavāma vidatheṣu indram 
SA_GV01_rvh1-10u-6626	RV_4,021.04c yo vāyunā jayati gomatīṣu pra dhṛṣṇuyā nayati vasyo accha //	yaḥ vāyunā jayati gomatīṣu pra dhṛṣṇuyā nayati vasyaḥ accha 
SA_GV01_rvh1-10u-6627	RV_4,021.05a upa yo namo namasi stabhāyann iyarti vācaṃ janayan yajadhyai /	upa yaḥ namaḥ namasi stabhāyan iyarti vācam janayan yajadhyai 
SA_GV01_rvh1-10u-6628	RV_4,021.05c ṛñjasānaḥ puruvāra ukthair endraṃ kṛṇvīta sadaneṣu hotā //	ṛñjasānaḥ puru vāraḥ ukthaiḥ ā indram kṛṇvīta sadaneṣu hotā 
SA_GV01_rvh1-10u-6629	RV_4,021.06a dhiṣā yadi dhiṣaṇyantaḥ saraṇyān sadanto adrim auśijasya gohe /	dhiṣā yadi dhiṣaṇyantaḥ saraṇyān sadantaḥ adrim auśijasya gohe 
SA_GV01_rvh1-10u-6630	RV_4,021.06c ā duroṣāḥ pāstyasya hotā yo no mahān saṃvaraṇeṣu vahniḥ //	ā duroṣāḥ pāstyasya hotā yaḥ naḥ mahān saṃvaraṇeṣu vahniḥ 
SA_GV01_rvh1-10u-6631	RV_4,021.07a satrā yad īm bhārvarasya vṛṣṇaḥ siṣakti śuṣma stuvate bharāya /	satrā yat īm bhārvarasya vṛṣṇaḥ siṣakti śuṣma stuvate bharāya 
SA_GV01_rvh1-10u-6632	RV_4,021.07c guhā yad īm auśijasya gohe pra yad dhiye prāyase madāya //	guhā yat īm auśijasya gohe pra yat dhiye prāyase madāya 
SA_GV01_rvh1-10u-6633	RV_4,021.08a vi yad varāṃsi parvatasya vṛṇve payobhir jinve apāṃ javāṃsi /	vi yat varāṃsi parvatasya vṛṇve payobhiḥ jinve apām javāṃsi 
SA_GV01_rvh1-10u-6634	RV_4,021.08c vidad gaurasya gavayasya gohe yadī vājāya sudhyo vahanti //	vidat gaurasya gavayasya gohe yadī vājāya sudhyaḥ vahanti 
SA_GV01_rvh1-10u-6635	RV_4,021.09a bhadrā te hastā sukṛtota pāṇī prayantārā stuvate rādha indra /	bhadrā te hastā su kṛtā uta pāṇī prayantārā stuvate rādhaḥ indra 
SA_GV01_rvh1-10u-6636	RV_4,021.09c kā te niṣattiḥ kim u no mamatsi kiṃ nod-ud u harṣase dātavā u //	kā te niṣattiḥ kim u na u mamatsi kim na udud u harṣase dātavai u 
SA_GV01_rvh1-10u-6637	RV_4,021.10a evā vasva indraḥ satyaḥ samrāḍ ḍhantā vṛtraṃ varivaḥ pūrave kaḥ /	eva vasvaḥ indraḥ satyaḥ samrāj ḍhantā vṛtram varivaḥ pūrave kaḥ 
SA_GV01_rvh1-10u-6638	RV_4,021.10c puruṣṭuta kratvā naḥ śagdhi rāyo bhakṣīya te 'vaso daivyasya //	puruṣṭuta kratvā naḥ śagdhi rāyaḥ bhakṣīya te vaso daivyasya 
SA_GV01_rvh1-10u-6639	RV_4,021.11a nū ṣṭuta indra nū gṛṇāna iṣaṃ jaritre nadyo na pīpeḥ /	nu stutaḥ indra nu gṛṇānaḥ iṣam jaritre nadyaḥ na pīpeḥ 
SA_GV01_rvh1-10u-6640	RV_4,021.11c akāri te harivo brahma navyaṃ dhiyā syāma rathyaḥ sadāsāḥ //	akāri te harivas brahma navyam dhiyā syāma rathyaḥ sadāsāḥ 
SA_GV01_rvh1-10u-6641	RV_4,022.01a yan na indro jujuṣe yac ca vaṣṭi tan no mahān karati śuṣmy ā cit /	yat naḥ indraḥ jujuṣe yat ca vaṣṭi tat naḥ mahān karati śuṣmī ā cit 
SA_GV01_rvh1-10u-6642	RV_4,022.01c brahma stomam maghavā somam ukthā yo aśmānaṃ śavasā bibhrad eti //	brahma stomam maghavā somam ukthā yaḥ aśmānam śavasā bibhrat eti 
SA_GV01_rvh1-10u-6643	RV_4,022.02a vṛṣā vṛṣandhiṃ caturaśrim asyann ugro bāhubhyāṃ nṛtamaḥ śacīvān /	vṛṣā vṛṣandhim catur aśrim asyan ugraḥ bāhubhyām nṛtamaḥ śacīvān 
SA_GV01_rvh1-10u-6644	RV_4,022.02c śriye paruṣṇīm uṣamāṇa ūrṇāṃ yasyāḥ parvāṇi sakhyāya vivye //	śriye paruṣṇīm uṣamāṇaḥ ūrṇām yasyāḥ parvāṇi sakhyāya vivye 
SA_GV01_rvh1-10u-6645	RV_4,022.03a yo devo devatamo jāyamāno maho vājebhir mahadbhiś ca śuṣmaiḥ /	yaḥ devaḥ devatamaḥ jāyamānaḥ mahaḥ vājebhiḥ mahadbhiḥ ca śuṣmaiḥ 
SA_GV01_rvh1-10u-6646	RV_4,022.03c dadhāno vajram bāhvor uśantaṃ dyām amena rejayat pra bhūma //	dadhānaḥ vajram bāhvoḥ uśantam dyām amena rejayat pra bhūma 
SA_GV01_rvh1-10u-6647	RV_4,022.04a viśvā rodhāṃsi pravataś ca pūrvīr dyaur ṛṣvāj janiman rejata kṣāḥ /	viśvā rodhāṃsi pravataḥ ca pūrvīḥ dyauḥ ṛṣvāt janiman rejata kṣāḥ 
SA_GV01_rvh1-10u-6648	RV_4,022.04c ā mātarā bharati śuṣmy ā gor nṛvat parijman nonuvanta vātāḥ //	ā mātarā bharati śuṣmī ā goḥ nṛvat parijman nonuvanta vātāḥ 
SA_GV01_rvh1-10u-6649	RV_4,022.05a tā tū ta indra mahato mahāni viśveṣv it savaneṣu pravācyā /	tā tu te indra mahataḥ mahāni viśveṣu id savaneṣu pravācyā 
SA_GV01_rvh1-10u-6650	RV_4,022.05c yac chūra dhṛṣṇo dhṛṣatā dadhṛṣvān ahiṃ vajreṇa śavasāviveṣīḥ //	yat śūra dhṛṣṇo dhṛṣatā dadhṛṣvān ahim vajreṇa śavasā aviveṣīḥ 
SA_GV01_rvh1-10u-6651	RV_4,022.06a tā tū te satyā tuvinṛmṇa viśvā pra dhenavaḥ sisrate vṛṣṇa ūdhnaḥ /	tā tu te satyā tuvi nṛmṇa viśvā pra dhenavaḥ sisrate vṛṣṇaḥ ūdhnaḥ 
SA_GV01_rvh1-10u-6652	RV_4,022.06c adhā ha tvad vṛṣamaṇo bhiyānāḥ pra sindhavo javasā cakramanta //	adhā ha tvat vṛṣamaṇaḥ bhiyānāḥ pra sindhavaḥ javasā cakramanta 
SA_GV01_rvh1-10u-6653	RV_4,022.07a atrāha te harivas tā u devīr avobhir indra stavanta svasāraḥ /	atra aha te harivas tāḥ u devīḥ avobhiḥ indra stavanta svasāraḥ 
SA_GV01_rvh1-10u-6654	RV_4,022.07c yat sīm anu pra muco badbadhānā dīrghām anu prasitiṃ syandayadhyai //	yat sīm anu pra mucaḥ badbadhānāḥ dīrghām anu prasitim syanda yadhyai 
SA_GV01_rvh1-10u-6655	RV_4,022.08a pipīḷe aṃśur madyo na sindhur ā tvā śamī śaśamānasya śaktiḥ /	pipīḍe aṃśuḥ madyaḥ na sindhuḥ ā tvā śamī śaśamānasya śaktiḥ 
SA_GV01_rvh1-10u-6656	RV_4,022.08c asmadryak chuśucānasya yamyā āśur na raśmiṃ tuvyojasaṃ goḥ //	asmadryak śuśucānasya yamyāḥ āśuḥ na raśmim tuvi ojasam goḥ 
SA_GV01_rvh1-10u-6657	RV_4,022.09a asme varṣiṣṭhā kṛṇuhi jyeṣṭhā nṛmṇāni satrā sahure sahāṃsi /	asme varṣiṣṭhā kṛṇuhi jyeṣṭhā nṛmṇāni satrā sahure sahāṃsi 
SA_GV01_rvh1-10u-6658	RV_4,022.09c asmabhyaṃ vṛtrā suhanāni randhi jahi vadhar vanuṣo martyasya //	asmabhyam vṛtrā su hanāni randhi jahi vadhar vanuṣaḥ martyasya 
SA_GV01_rvh1-10u-6659	RV_4,022.10a asmākam it su śṛṇuhi tvam indrāsmabhyaṃ citrāṃ upa māhi vājān /	asmākam id su śṛṇuhi tvam indra asmabhyam citrān upa māhi vājān 
SA_GV01_rvh1-10u-6660	RV_4,022.10c asmabhyaṃ viśvā iṣaṇaḥ purandhīr asmākaṃ su maghavan bodhi godāḥ //	asmabhyam viśvāḥ iṣaṇaḥ purandhīḥ asmākam su maghavan bodhi go dāḥ 
SA_GV01_rvh1-10u-6661	RV_4,022.11a nū ṣṭuta indra nū gṛṇāna iṣaṃ jaritre nadyo na pīpeḥ /	nu stutaḥ indra nu gṛṇānaḥ iṣam jaritre nadyaḥ na pīpeḥ 
SA_GV01_rvh1-10u-6662	RV_4,022.11c akāri te harivo brahma navyaṃ dhiyā syāma rathyaḥ sadāsāḥ //	akāri te harivas brahma navyam dhiyā syāma rathyaḥ sadāsāḥ 
SA_GV01_rvh1-10u-6663	RV_4,023.01a kathā mahām avṛdhat kasya hotur yajñaṃ juṣāṇo abhi somam ūdhaḥ /	kathā mahām avṛdhat kasya hotuḥ yajñam juṣāṇaḥ abhi somam ūdhaḥ 
SA_GV01_rvh1-10u-6664	RV_4,023.01c pibann uśāno juṣamāṇo andho vavakṣa ṛṣvaḥ śucate dhanāya //	piban uśānaḥ juṣamāṇaḥ andhaḥ vavakṣa ṛṣvaḥ śucate dhanāya 
SA_GV01_rvh1-10u-6665	RV_4,023.02a ko asya vīraḥ sadhamādam āpa sam ānaṃśa sumatibhiḥ ko asya /	kaḥ asya vīraḥ sadhamādam āpa sam ānaṃśa sumatibhiḥ kaḥ asya 
SA_GV01_rvh1-10u-6666	RV_4,023.02c kad asya citraṃ cikite kad ūtī vṛdhe bhuvac chaśamānasya yajyoḥ //	kad asya citram cikite kad ūtī vṛdhe bhuvat śaśamānasya yajyoḥ 
SA_GV01_rvh1-10u-6667	RV_4,023.03a kathā śṛṇoti hūyamānam indraḥ kathā śṛṇvann avasām asya veda /	kathā śṛṇoti hūyamānam indraḥ kathā śṛṇvan avasām asya veda 
SA_GV01_rvh1-10u-6668	RV_4,023.03c kā asya pūrvīr upamātayo ha kathainam āhuḥ papuriṃ jaritre //	kāḥ asya pūrvīḥ upamātayaḥ ha kathā enam āhuḥ papurim jaritre 
SA_GV01_rvh1-10u-6669	RV_4,023.04a kathā sabādhaḥ śaśamāno asya naśad abhi draviṇaṃ dīdhyānaḥ /	kathā sabādhaḥ śaśamānaḥ asya naśat abhi draviṇam dīdhyānaḥ 
SA_GV01_rvh1-10u-6670	RV_4,023.04c devo bhuvan navedā ma ṛtānāṃ namo jagṛbhvāṃ abhi yaj jujoṣat //	devaḥ bhuvat navedāḥ me ṛtānām namaḥ jagṛbhvām abhi yat jujoṣat 
SA_GV01_rvh1-10u-6671	RV_4,023.05a kathā kad asyā uṣaso vyuṣṭau devo martasya sakhyaṃ jujoṣa /	kathā kad asyāḥ uṣasaḥ vyuṣṭau devaḥ martasya sakhyam jujoṣa 
SA_GV01_rvh1-10u-6672	RV_4,023.05c kathā kad asya sakhyaṃ sakhibhyo ye asmin kāmaṃ suyujaṃ tatasre //	kathā kad asya sakhyam sakhibhyaḥ ye asmin kāmam su yujam tatasre 
SA_GV01_rvh1-10u-6673	RV_4,023.06a kim ād amatraṃ sakhyaṃ sakhibhyaḥ kadā nu te bhrātram pra bravāma /	kim āt amatram sakhyam sakhibhyaḥ kadā nu te bhrātram pra bravāma 
SA_GV01_rvh1-10u-6674	RV_4,023.06c śriye sudṛśo vapur asya sargāḥ svar ṇa citratamam iṣa ā goḥ //	śriye sudṛśaḥ vapuḥ asya sargāḥ svar na citratamam iṣaḥ ā goḥ 
SA_GV01_rvh1-10u-6675	RV_4,023.07a druhaṃ jighāṃsan dhvarasam anindrāṃ tetikte tigmā tujase anīkā /	druham jighāṃsan dhvarasam an indrām tetikte tigmā tujase anīkā 
SA_GV01_rvh1-10u-6676	RV_4,023.07c ṛṇā cid yatra ṛṇayā na ugro dūre ajñātā uṣaso babādhe //	ṛṇā cit yatra ṛṇayāḥ naḥ ugraḥ dūre ajñātāḥ uṣasaḥ babādhe 
SA_GV01_rvh1-10u-6677	RV_4,023.08a ṛtasya hi śurudhaḥ santi pūrvīr ṛtasya dhītir vṛjināni hanti /	ṛtasya hi śurudhaḥ santi pūrvīḥ ṛtasya dhītiḥ vṛjināni hanti 
SA_GV01_rvh1-10u-6678	RV_4,023.08c ṛtasya śloko badhirā tatarda karṇā budhānaḥ śucamāna āyoḥ //	ṛtasya ślokaḥ badhirā tatarda karṇā budhānaḥ śucamānaḥ āyoḥ 
SA_GV01_rvh1-10u-6679	RV_4,023.09a ṛtasya dṛḷhā dharuṇāni santi purūṇi candrā vapuṣe vapūṃṣi /	ṛtasya dṛḍhā dharuṇāni santi purūṇi candrā vapuṣe vapūṃṣi 
SA_GV01_rvh1-10u-6680	RV_4,023.09c ṛtena dīrgham iṣaṇanta pṛkṣa ṛtena gāva ṛtam ā viveśuḥ //	ṛtena dīrgham iṣaṇanta pṛkṣaḥ ṛtena gāvaḥ ṛtam ā viveśuḥ 
SA_GV01_rvh1-10u-6681	RV_4,023.10a ṛtaṃ yemāna ṛtam id vanoty ṛtasya śuṣmas turayā u gavyuḥ /	ṛtam yemānaḥ ṛtam id vanoti ṛtasya śuṣmaḥ tura yāḥ u gavyuḥ 
SA_GV01_rvh1-10u-6682	RV_4,023.10c ṛtāya pṛthvī bahule gabhīre ṛtāya dhenū parame duhāte //	ṛtāya pṛthvī bahule gabhīre ṛtāya dhenū parame duhāte 
SA_GV01_rvh1-10u-6683	RV_4,023.11a nū ṣṭuta indra nū gṛṇāna iṣaṃ jaritre nadyo na pīpeḥ /	nu stutaḥ indra nu gṛṇānaḥ iṣam jaritre nadyaḥ na pīpeḥ 
SA_GV01_rvh1-10u-6684	RV_4,023.11c akāri te harivo brahma navyaṃ dhiyā syāma rathyaḥ sadāsāḥ //	akāri te harivas brahma navyam dhiyā syāma rathyaḥ sadāsāḥ 
SA_GV01_rvh1-10u-6685	RV_4,024.01a kā suṣṭutiḥ śavasaḥ sūnum indram arvācīnaṃ rādhasa ā vavartat /	kā suṣṭutiḥ śavasaḥ sūnum indram arvācīnam rādhasaḥ ā vavartat 
SA_GV01_rvh1-10u-6686	RV_4,024.01c dadir hi vīro gṛṇate vasūni sa gopatir niṣṣidhāṃ no janāsaḥ //	dadiḥ hi vīraḥ gṛṇate vasūni sa go patiḥ niṣṣidhām naḥ janāsaḥ 
SA_GV01_rvh1-10u-6687	RV_4,024.02a sa vṛtrahatye havyaḥ sa īḍyaḥ sa suṣṭuta indraḥ satyarādhāḥ /	sa vṛtra hatye havyaḥ saḥ īḍyaḥ sa suṣṭutaḥ indraḥ satya rādhāḥ 
SA_GV01_rvh1-10u-6688	RV_4,024.02c sa yāmann ā maghavā martyāya brahmaṇyate suṣvaye varivo dhāt //	sa yāman ā maghavā martyāya brahmaṇyate suṣvaye varivaḥ dhāt 
SA_GV01_rvh1-10u-6689	RV_4,024.03a tam in naro vi hvayante samīke ririkvāṃsas tanvaḥ kṛṇvata trām /	tam id naraḥ vi hvayante samīke ririkvāṃsaḥ tanvaḥ kṛṇvata trām 
SA_GV01_rvh1-10u-6690	RV_4,024.03c mitho yat tyāgam ubhayāso agman naras tokasya tanayasya sātau //	mithas yat tyāgam ubhayāsaḥ agman naraḥ tokasya tanayasya sātau 
SA_GV01_rvh1-10u-6691	RV_4,024.04a kratūyanti kṣitayo yoga ugrāśuṣāṇāso mitho arṇasātau /	kratūyanti kṣitayaḥ yoge ugra āśuṣāṇāsaḥ mithas arṇa sātau 
SA_GV01_rvh1-10u-6692	RV_4,024.04c saṃ yad viśo 'vavṛtranta yudhmā ād in nema indrayante abhīke //	sam yat viśaḥ vavṛtranta yudhmāḥ āt id neme indrayante abhīke 
SA_GV01_rvh1-10u-6693	RV_4,024.05a ād id dha nema indriyaṃ yajanta ād it paktiḥ puroḷāśaṃ riricyāt /	āt id ha neme indriyam yajante āt id paktiḥ puroḷāśam riricyāt 
SA_GV01_rvh1-10u-6694	RV_4,024.05c ād it somo vi papṛcyād asuṣvīn ād ij jujoṣa vṛṣabhaṃ yajadhyai //	āt id somaḥ vi papṛcyāt a suṣvīn āt id jujoṣa vṛṣabham yajadhyai 
SA_GV01_rvh1-10u-6695	RV_4,024.06a kṛṇoty asmai varivo ya itthendrāya somam uśate sunoti /	kṛṇoti asmai varivaḥ yaḥ itthā indrāya somam uśate sunoti 
SA_GV01_rvh1-10u-6696	RV_4,024.06c sadhrīcīnena manasāvivenan tam it sakhāyaṃ kṛṇute samatsu //	sadhrīcīnena manasā a vivenan tam id sakhāyam kṛṇute samatsu 
SA_GV01_rvh1-10u-6697	RV_4,024.07a ya indrāya sunavat somam adya pacāt paktīr uta bhṛjjāti dhānāḥ /	yaḥ indrāya sunavat somam adya pacāt paktīḥ uta bhṛjjāti dhānāḥ 
SA_GV01_rvh1-10u-6698	RV_4,024.07c prati manāyor ucathāni haryan tasmin dadhad vṛṣaṇaṃ śuṣmam indraḥ //	prati manāyoḥ ucathāni haryan tasmin dadhat vṛṣaṇam śuṣmam indraḥ 
SA_GV01_rvh1-10u-6699	RV_4,024.08a yadā samaryaṃ vy aced ṛghāvā dīrghaṃ yad ājim abhy akhyad aryaḥ /	yadā samaryam vi acet ṛghāvā dīrgham yat ājim abhī akhyat aryaḥ 
SA_GV01_rvh1-10u-6700	RV_4,024.08c acikradad vṛṣaṇam patny acchā duroṇa ā niśitaṃ somasudbhiḥ //	acikradat vṛṣaṇam patnī acchā duroṇe ā niśitam soma sudbhiḥ 
SA_GV01_rvh1-10u-6701	RV_4,024.09a bhūyasā vasnam acarat kanīyo 'vikrīto akāniṣam punar yan /	bhūyasā vasnam acarat kanīyaḥ vikrītaḥ akāniṣam punar yan 
SA_GV01_rvh1-10u-6702	RV_4,024.09c sa bhūyasā kanīyo nārirecīd dīnā dakṣā vi duhanti pra vāṇam //	sa bhūyasā kanīyaḥ nā arirecīt dīnāḥ dakṣāḥ vi duhanti pra vāṇam 
SA_GV01_rvh1-10u-6703	RV_4,024.10a ka imaṃ daśabhir mamendraṃ krīṇāti dhenubhiḥ /	kaḥ imam daśabhiḥ mama indram krīṇāti dhenubhiḥ 
SA_GV01_rvh1-10u-6704	RV_4,024.10c yadā vṛtrāṇi jaṅghanad athainam me punar dadat //	yadā vṛtrāṇi jaṅghanat atha enam me punar dadat 
SA_GV01_rvh1-10u-6705	RV_4,024.11a nū ṣṭuta indra nū gṛṇāna iṣaṃ jaritre nadyo na pīpeḥ /	nu stutaḥ indra nu gṛṇānaḥ iṣam jaritre nadyaḥ na pīpeḥ 
SA_GV01_rvh1-10u-6706	RV_4,024.11c akāri te harivo brahma navyaṃ dhiyā syāma rathyaḥ sadāsāḥ //	akāri te harivas brahma navyam dhiyā syāma rathyaḥ sadāsāḥ 
SA_GV01_rvh1-10u-6707	RV_4,025.01a ko adya naryo devakāma uśann indrasya sakhyaṃ jujoṣa /	kaḥ adya naryaḥ deva kāmaḥ uśan indrasya sakhyam jujoṣa 
SA_GV01_rvh1-10u-6708	RV_4,025.01c ko vā mahe 'vase pāryāya samiddhe agnau sutasoma īṭṭe //	kaḥ vā mahe vase pāryāya samiddhe agnau suta somaḥ īṭṭe 
SA_GV01_rvh1-10u-6709	RV_4,025.02a ko nānāma vacasā somyāya manāyur vā bhavati vasta usrāḥ /	kaḥ nānāma vacasā somyāya manāyuḥ vā bhavati vaste usrāḥ 
SA_GV01_rvh1-10u-6710	RV_4,025.02c ka indrasya yujyaṃ kaḥ sakhitvaṃ ko bhrātraṃ vaṣṭi kavaye ka ūtī //	kaḥ indrasya yujyam kaḥ sakhi tvam kaḥ bhrātram vaṣṭi kavaye kaḥ ūtī 
SA_GV01_rvh1-10u-6711	RV_4,025.03a ko devānām avo adyā vṛṇīte ka ādityāṃ aditiṃ jyotir īṭṭe /	kaḥ devānām avaḥ adyā vṛṇīte kaḥ ādityām aditim jyotiḥ īṭṭe 
SA_GV01_rvh1-10u-6712	RV_4,025.03c kasyāśvināv indro agniḥ sutasyāṃśoḥ pibanti manasāvivenam //	kasya aśvinau indraḥ agniḥ sutasya aṃśoḥ pibanti manasā a vivenam 
SA_GV01_rvh1-10u-6713	RV_4,025.04a tasmā agnir bhārataḥ śarma yaṃsaj jyok paśyāt sūryam uccarantam /	tasmai agniḥ bhārataḥ śarma yaṃsat jyok paśyāt sūryam uccarantam 
SA_GV01_rvh1-10u-6714	RV_4,025.04c ya indrāya sunavāmety āha nare naryāya nṛtamāya nṛṇām //	yaḥ indrāya sunavāma iti āha nare naryāya nṛtamāya nṛṇām 
SA_GV01_rvh1-10u-6715	RV_4,025.05a na taṃ jinanti bahavo na dabhrā urv asmā aditiḥ śarma yaṃsat /	na tam jinanti bahavaḥ na dabhrāḥ uru asmai aditiḥ śarma yaṃsat 
SA_GV01_rvh1-10u-6716	RV_4,025.05c priyaḥ sukṛt priya indre manāyuḥ priyaḥ suprāvīḥ priyo asya somī //	priyaḥ su kṛt priyaḥ indre manāyuḥ priyaḥ su prāvīḥ priyaḥ asya somī 
SA_GV01_rvh1-10u-6717	RV_4,025.06a suprāvyaḥ prāśuṣāḷ eṣa vīraḥ suṣveḥ paktiṃ kṛṇute kevalendraḥ /	suprāvyaḥ prāśuṣāh eṣa vīraḥ suṣveḥ paktim kṛṇute kevala indraḥ 
SA_GV01_rvh1-10u-6718	RV_4,025.06c nāsuṣver āpir na sakhā na jāmir duṣprāvyo 'vahanted avācaḥ //	na a suṣveḥ āpiḥ na sakhā na jāmiḥ duṣprāvyaḥ vahanta id avācaḥ 
SA_GV01_rvh1-10u-6719	RV_4,025.07a na revatā paṇinā sakhyam indro 'sunvatā sutapāḥ saṃ gṛṇīte /	na revatā paṇinā sakhyam indraḥ sunvatā suta pāḥ sam gṛṇīte 
SA_GV01_rvh1-10u-6720	RV_4,025.07c āsya vedaḥ khidati hanti nagnaṃ vi suṣvaye paktaye kevalo bhūt //	ā asya vedaḥ khidati hanti nagnam vi suṣvaye paktaye kevalaḥ bhūt 
SA_GV01_rvh1-10u-6721	RV_4,025.08a indram pare 'vare madhyamāsa indraṃ yānto 'vasitāsa indram /	indram pare vare madhyamāsaḥ indram yāntaḥ vasitāsaḥ indram 
SA_GV01_rvh1-10u-6722	RV_4,025.08c indraṃ kṣiyanta uta yudhyamānā indraṃ naro vājayanto havante //	indram kṣiyantaḥ uta yudhyamānāḥ indram naraḥ vājayantaḥ havante 
SA_GV01_rvh1-10u-6723	RV_4,026.01a aham manur abhavaṃ sūryaś cāhaṃ kakṣīvāṃ ṛṣir asmi vipraḥ /	aham manuḥ abhavam sūryaḥ ca aham kakṣīvān ṛṣiḥ asmi vipraḥ 
SA_GV01_rvh1-10u-6724	RV_4,026.01c ahaṃ kutsam ārjuneyaṃ ny ṛñje 'haṃ kavir uśanā paśyatā mā //	aham kutsam ārjuneyam ni ṛñje ham kaviḥ uśanā paśyata mā 
SA_GV01_rvh1-10u-6725	RV_4,026.02a aham bhūmim adadām āryāyāhaṃ vṛṣṭiṃ dāśuṣe martyāya /	aham bhūmim adadām āryāya aham vṛṣṭim dāśuṣe martyāya 
SA_GV01_rvh1-10u-6726	RV_4,026.02c aham apo anayaṃ vāvaśānā mama devāso anu ketam āyan //	aham apaḥ anayam vāvaśānāḥ mama devāsaḥ anu ketam āyan 
SA_GV01_rvh1-10u-6727	RV_4,026.03a aham puro mandasāno vy airaṃ nava sākaṃ navatīḥ śambarasya /	aham puraḥ mandasānaḥ vi airam nava sākam navatīḥ śambarasya 
SA_GV01_rvh1-10u-6728	RV_4,026.03c śatatamaṃ veśyaṃ sarvatātā divodāsam atithigvaṃ yad āvam //	śatatamam veśyam sarvatātā divodāsam atithigvam yat āvam 
SA_GV01_rvh1-10u-6729	RV_4,026.04a pra su ṣa vibhyo maruto vir astu pra śyenaḥ śyenebhya āśupatvā /	pra su sa vibhyaḥ marutaḥ viḥ astu pra śyenaḥ śyenebhyaḥ āśu patvā 
SA_GV01_rvh1-10u-6730	RV_4,026.04c acakrayā yat svadhayā suparṇo havyam bharan manave devajuṣṭam //	acakrayā yat svadhayā suparṇaḥ havyam bharat manave deva juṣṭam 
SA_GV01_rvh1-10u-6731	RV_4,026.05a bharad yadi vir ato vevijānaḥ pathoruṇā manojavā asarji /	bharat yadi viḥ atas vevijānaḥ pathā uruṇā manaḥ javāḥ asarji 
SA_GV01_rvh1-10u-6732	RV_4,026.05c tūyaṃ yayau madhunā somyenota śravo vivide śyeno atra //	tūyam yayau madhunā somyena uta śravaḥ vivide śyenaḥ atra 
SA_GV01_rvh1-10u-6733	RV_4,026.06a ṛjīpī śyeno dadamāno aṃśum parāvataḥ śakuno mandram madam /	ṛjīpī śyenaḥ dadamānaḥ aṃśum parāvataḥ śakunaḥ mandram madam 
SA_GV01_rvh1-10u-6734	RV_4,026.06c somam bharad dādṛhāṇo devāvān divo amuṣmād uttarād ādāya //	somam bharat dādṛhāṇaḥ devāvān divaḥ amuṣmāt uttarāt ādāya 
SA_GV01_rvh1-10u-6735	RV_4,026.07a ādāya śyeno abharat somaṃ sahasraṃ savāṃ ayutaṃ ca sākam /	ādāya śyenaḥ abharat somam sahasram savām ayutam ca sākam 
SA_GV01_rvh1-10u-6736	RV_4,026.07c atrā purandhir ajahād arātīr made somasya mūrā amūraḥ //	atrā purandhiḥ ajahāt arātīḥ made somasya mūrāḥ a mūraḥ 
SA_GV01_rvh1-10u-6737	RV_4,027.01a garbhe nu sann anv eṣām avedam ahaṃ devānāṃ janimāni viśvā /	garbhe nu san anu eṣām avedam aham devānām janimāni viśvā 
SA_GV01_rvh1-10u-6738	RV_4,027.01c śatam mā pura āyasīr arakṣann adha śyeno javasā nir adīyam //	śatam mā puraḥ āyasīḥ arakṣan adha śyenaḥ javasā niḥ adīyam 
SA_GV01_rvh1-10u-6739	RV_4,027.02a na ghā sa mām apa joṣaṃ jabhārābhīm āsa tvakṣasā vīryeṇa /	na ghā sa mām apa joṣam jabhāra abhi īm āsa tvakṣasā vīryeṇa 
SA_GV01_rvh1-10u-6740	RV_4,027.02c īrmā purandhir ajahād arātīr uta vātāṃ atarac chūśuvānaḥ //	īrmā purandhiḥ ajahāt arātīḥ uta vātām atarat śūśuvānaḥ 
SA_GV01_rvh1-10u-6741	RV_4,027.03a ava yac chyeno asvanīd adha dyor vi yad yadi vāta ūhuḥ purandhim /	ava yat śyenaḥ asvanīt adha dyoḥ vi yat yadi vā atas ūhuḥ purandhim 
SA_GV01_rvh1-10u-6742	RV_4,027.03c sṛjad yad asmā ava ha kṣipaj jyāṃ kṛśānur astā manasā bhuraṇyan //	sṛjat yat asmai ava ha kṣipat jyām kṛśānuḥ astā manasā bhuraṇyan 
SA_GV01_rvh1-10u-6743	RV_4,027.04a ṛjipya īm indrāvato na bhujyuṃ śyeno jabhāra bṛhato adhi ṣṇoḥ /	ṛjipyaḥ īm indrāvataḥ na bhujyum śyenaḥ jabhāra bṛhataḥ adhi snoḥ 
SA_GV01_rvh1-10u-6744	RV_4,027.04c antaḥ patat patatry asya parṇam adha yāmani prasitasya tad veḥ //	antar patat patatri asya parṇam adha yāmani prasitasya tat veḥ 
SA_GV01_rvh1-10u-6745	RV_4,027.05a adha śvetaṃ kalaśaṃ gobhir aktam āpipyānam maghavā śukram andhaḥ /	adha śvetam kalaśam gobhiḥ aktam āpipyānam maghavā śukram andhaḥ 
SA_GV01_rvh1-10u-6746	RV_4,027.05c adhvaryubhiḥ prayatam madhvo agram indro madāya prati dhat pibadhyai śūro madāya prati dhat pibadhyai //	adhvaryubhiḥ prayatam madhvaḥ agram indraḥ madāya prati dhat pibadhyai śūraḥ madāya prati dhat pibadhyai 
SA_GV01_rvh1-10u-6747	RV_4,028.01a tvā yujā tava tat soma sakhya indro apo manave sasrutas kaḥ /	tvā yujā tava tat soma sakhye indraḥ apaḥ manave sasrutaḥ kaḥ 
SA_GV01_rvh1-10u-6748	RV_4,028.01c ahann ahim ariṇāt sapta sindhūn apāvṛṇod apihiteva khāni //	ahan ahim ariṇāt sapta sindhūn apāvṛṇot apihitā iva khāni 
SA_GV01_rvh1-10u-6749	RV_4,028.02a tvā yujā ni khidat sūryasyendraś cakraṃ sahasā sadya indo /	tvā yujā ni khidat sūryasya indraḥ cakram sahasā sadyas indo 
SA_GV01_rvh1-10u-6750	RV_4,028.02c adhi ṣṇunā bṛhatā vartamānam maho druho apa viśvāyu dhāyi //	adhi snunā bṛhatā vartamānam mahaḥ druhaḥ apa viśva āyu dhāyi 
SA_GV01_rvh1-10u-6751	RV_4,028.03a ahann indro adahad agnir indo purā dasyūn madhyandinād abhīke /	ahan indraḥ adahat agniḥ indo purā dasyūn madhyandināt abhīke 
SA_GV01_rvh1-10u-6752	RV_4,028.03c durge duroṇe kratvā na yātām purū sahasrā śarvā ni barhīt //	durge duroṇe kratvā na yātām purū sahasrā śarvā ni barhīt 
SA_GV01_rvh1-10u-6753	RV_4,028.04a viśvasmāt sīm adhamāṃ indra dasyūn viśo dāsīr akṛṇor apraśastāḥ /	viśvasmāt sīm adhamān indra dasyūn viśaḥ dāsīḥ akṛṇoḥ apraśastāḥ 
SA_GV01_rvh1-10u-6754	RV_4,028.04c abādhethām amṛṇataṃ ni śatrūn avindethām apacitiṃ vadhatraiḥ //	abādhethām amṛṇatam ni śatrūn avindethām apacitim vadhatraiḥ 
SA_GV01_rvh1-10u-6755	RV_4,028.05a evā satyam maghavānā yuvaṃ tad indraś ca somorvam aśvyaṃ goḥ /	eva satyam maghavānā yuvam tat indraḥ ca soma ūrvam aśvyam goḥ 
SA_GV01_rvh1-10u-6756	RV_4,028.05c ādardṛtam apihitāny aśnā riricathuḥ kṣāś cit tatṛdānā //	ādardṛtam apihitāni aśnā riricathuḥ kṣāḥ cit tatṛdānā 
SA_GV01_rvh1-10u-6757	RV_4,029.01a ā na stuta upa vājebhir ūtī indra yāhi haribhir mandasānaḥ /	ā naḥ stutaḥ upa vājebhiḥ ūtī indra yāhi haribhiḥ mandasānaḥ 
SA_GV01_rvh1-10u-6758	RV_4,029.01c tiraś cid aryaḥ savanā purūṇy āṅgūṣebhir gṛṇānaḥ satyarādhāḥ //	tiras cit aryaḥ savanā purūṇi āṅgūṣebhiḥ gṛṇānaḥ satya rādhāḥ 
SA_GV01_rvh1-10u-6759	RV_4,029.02a ā hi ṣmā yāti naryaś cikitvān hūyamānaḥ sotṛbhir upa yajñam /	ā hi sma yāti naryaḥ cikitvān hūyamānaḥ sotṛbhiḥ upa yajñam 
SA_GV01_rvh1-10u-6760	RV_4,029.02c svaśvo yo abhīrur manyamānaḥ suṣvāṇebhir madati saṃ ha vīraiḥ //	su aśvaḥ yaḥ abhīruḥ manyamānaḥ suṣvāṇebhiḥ madati sam ha vīraiḥ 
SA_GV01_rvh1-10u-6761	RV_4,029.03a śrāvayed asya karṇā vājayadhyai juṣṭām anu pra diśam mandayadhyai /	śrāvayet asya karṇā vājayadhyai juṣṭām anu pra diśam mandayadhyai 
SA_GV01_rvh1-10u-6762	RV_4,029.03c udvāvṛṣāṇo rādhase tuviṣmān karan na indraḥ sutīrthābhayaṃ ca //	udvāvṛṣāṇaḥ rādhase tuviṣmān karat naḥ indraḥ su tīrthā abhayam ca 
SA_GV01_rvh1-10u-6763	RV_4,029.04a acchā yo gantā nādhamānam ūtī itthā vipraṃ havamānaṃ gṛṇantam /	acchā yaḥ gantā nādhamānam ūtī itthā vipram havamānam gṛṇantam 
SA_GV01_rvh1-10u-6764	RV_4,029.04c upa tmani dadhāno dhury āśūn sahasrāṇi śatāni vajrabāhuḥ //	upa tmani dadhānaḥ dhuri āśūn sahasrāṇi śatāni vajra bāhuḥ 
SA_GV01_rvh1-10u-6765	RV_4,029.05a tvotāso maghavann indra viprā vayaṃ te syāma sūrayo gṛṇantaḥ /	tvotāsaḥ maghavan indra viprāḥ vayam te syāma sūrayaḥ gṛṇantaḥ 
SA_GV01_rvh1-10u-6766	RV_4,029.05c bhejānāso bṛhaddivasya rāya ākāyyasya dāvane purukṣoḥ //	bhejānāsaḥ bṛhat divasya rāyaḥ ākāyyasya dāvane purukṣoḥ 
SA_GV01_rvh1-10u-6767	RV_4,030.01a nakir indra tvad uttaro na jyāyāṃ asti vṛtrahan /	nakir indra tvat uttaraḥ na jyāyām asti vṛtrahan 
SA_GV01_rvh1-10u-6768	RV_4,030.01c nakir evā yathā tvam //	nakir evā yathā tvam 
SA_GV01_rvh1-10u-6769	RV_4,030.02a satrā te anu kṛṣṭayo viśvā cakreva vāvṛtuḥ /	satrā te anu kṛṣṭayaḥ viśvā cakrā iva vāvṛtuḥ 
SA_GV01_rvh1-10u-6770	RV_4,030.02c satrā mahāṃ asi śrutaḥ //	satrā mahān asi śrutaḥ 
SA_GV01_rvh1-10u-6771	RV_4,030.03a viśve caned anā tvā devāsa indra yuyudhuḥ /	viśve cana id anā tvā devāsaḥ indra yuyudhuḥ 
SA_GV01_rvh1-10u-6772	RV_4,030.03c yad ahā naktam ātiraḥ //	yat ahā naktam ātiraḥ 
SA_GV01_rvh1-10u-6773	RV_4,030.04a yatrota bādhitebhyaś cakraṃ kutsāya yudhyate /	yatra uta bādhitebhyaḥ cakram kutsāya yudhyate 
SA_GV01_rvh1-10u-6774	RV_4,030.04c muṣāya indra sūryam //	muṣāya indra sūryam 
SA_GV01_rvh1-10u-6775	RV_4,030.05a yatra devāṃ ṛghāyato viśvāṃ ayudhya eka it /	yatra devān ṛghāyataḥ viśvān ayudhyaḥ ekaḥ id 
SA_GV01_rvh1-10u-6776	RV_4,030.05c tvam indra vanūṃr ahan //	tvam indra vanūn ahan 
SA_GV01_rvh1-10u-6777	RV_4,030.06a yatrota martyāya kam ariṇā indra sūryam /	yatra uta martyāya kam ariṇāḥ indra sūryam 
SA_GV01_rvh1-10u-6778	RV_4,030.06c prāvaḥ śacībhir etaśam //	prāvaḥ śacībhiḥ etaśam 
SA_GV01_rvh1-10u-6779	RV_4,030.07a kim ād utāsi vṛtrahan maghavan manyumattamaḥ /	kim āt uta asi vṛtrahan maghavan manyumattamaḥ 
SA_GV01_rvh1-10u-6780	RV_4,030.07c atrāha dānum ātiraḥ //	atra aha dānum ātiraḥ 
SA_GV01_rvh1-10u-6781	RV_4,030.08a etad ghed uta vīryam indra cakartha pauṃsyam /	etat gha id uta vīryam indra cakartha pauṃsyam 
SA_GV01_rvh1-10u-6782	RV_4,030.08c striyaṃ yad durhaṇāyuvaṃ vadhīr duhitaraṃ divaḥ //	striyam yat durhaṇāyuvam vadhīḥ duhitaram divaḥ 
SA_GV01_rvh1-10u-6783	RV_4,030.09a divaś cid ghā duhitaram mahān mahīyamānām /	divaḥ cit gha duhitaram mahān mahīyamānām 
SA_GV01_rvh1-10u-6784	RV_4,030.09c uṣāsam indra sam piṇak //	uṣāsam indra sam piṇak 
SA_GV01_rvh1-10u-6785	RV_4,030.10a apoṣā anasaḥ sarat sampiṣṭād aha bibhyuṣī /	apoṣā anasaḥ sarat sampiṣṭāt aha bibhyuṣī 
SA_GV01_rvh1-10u-6786	RV_4,030.10c ni yat sīṃ śiśnathad vṛṣā //	ni yat sīm śiśnathat vṛṣā 
SA_GV01_rvh1-10u-6787	RV_4,030.11a etad asyā anaḥ śaye susampiṣṭaṃ vipāśy ā /	etat asyāḥ anaḥ śaye su sampiṣṭam vipāśi ā 
SA_GV01_rvh1-10u-6788	RV_4,030.11c sasāra sīm parāvataḥ //	sasāra sīm parāvataḥ 
SA_GV01_rvh1-10u-6789	RV_4,030.12a uta sindhuṃ vibālyaṃ vitasthānām adhi kṣami /	uta sindhum vibālyam vitasthānām adhi kṣami 
SA_GV01_rvh1-10u-6790	RV_4,030.12c pari ṣṭhā indra māyayā //	pari stha indra māyayā 
SA_GV01_rvh1-10u-6791	RV_4,030.13a uta śuṣṇasya dhṛṣṇuyā pra mṛkṣo abhi vedanam /	uta śuṣṇasya dhṛṣṇuyā pra mṛkṣaḥ abhi vedanam 
SA_GV01_rvh1-10u-6792	RV_4,030.13c puro yad asya sampiṇak //	puraḥ yat asya sampiṇak 
SA_GV01_rvh1-10u-6793	RV_4,030.14a uta dāsaṃ kaulitaram bṛhataḥ parvatād adhi /	uta dāsam kaulitaram bṛhataḥ parvatāt adhi 
SA_GV01_rvh1-10u-6794	RV_4,030.14c avāhann indra śambaram //	avāhan indra śambaram 
SA_GV01_rvh1-10u-6795	RV_4,030.15a uta dāsasya varcinaḥ sahasrāṇi śatāvadhīḥ /	uta dāsasya varcinaḥ sahasrāṇi śatā avadhīḥ 
SA_GV01_rvh1-10u-6796	RV_4,030.15c adhi pañca pradhīṃr iva //	adhi pañca pradhīn iva 
SA_GV01_rvh1-10u-6797	RV_4,030.16a uta tyam putram agruvaḥ parāvṛktaṃ śatakratuḥ /	uta tyam putram agruvaḥ parāvṛktam śatakratuḥ 
SA_GV01_rvh1-10u-6798	RV_4,030.16c uktheṣv indra ābhajat //	uktheṣu indraḥ ābhajat 
SA_GV01_rvh1-10u-6799	RV_4,030.17a uta tyā turvaśāyadū asnātārā śacīpatiḥ /	uta tyā turvaśa yadū a snātārā śacīpatiḥ 
SA_GV01_rvh1-10u-6800	RV_4,030.17c indro vidvāṃ apārayat //	indraḥ vidvān apārayat 
SA_GV01_rvh1-10u-6801	RV_4,030.18a uta tyā sadya āryā sarayor indra pārataḥ /	uta tyā sadyas āryā sarayoḥ indra pāratas 
SA_GV01_rvh1-10u-6802	RV_4,030.18c arṇācitrarathāvadhīḥ //	arṇā citraratha avadhīḥ 
SA_GV01_rvh1-10u-6803	RV_4,030.19a anu dvā jahitā nayo 'ndhaṃ śroṇaṃ ca vṛtrahan /	anu dvā jahitā nayaḥ ndham śroṇam ca vṛtrahan 
SA_GV01_rvh1-10u-6804	RV_4,030.19c na tat te sumnam aṣṭave //	na tat te sumnam aṣṭave 
SA_GV01_rvh1-10u-6805	RV_4,030.20a śatam aśmanmayīnām purām indro vy āsyat /	śatam aśmanmayīnām purām indraḥ vi āsyat 
SA_GV01_rvh1-10u-6806	RV_4,030.20c divodāsāya dāśuṣe //	divodāsāya dāśuṣe 
SA_GV01_rvh1-10u-6807	RV_4,030.21a asvāpayad dabhītaye sahasrā triṃśataṃ hathaiḥ /	asvāpayat dabhītaye sahasrā triṃśatam hathaiḥ 
SA_GV01_rvh1-10u-6808	RV_4,030.21c dāsānām indro māyayā //	dāsānām indraḥ māyayā 
SA_GV01_rvh1-10u-6809	RV_4,030.22a sa ghed utāsi vṛtrahan samāna indra gopatiḥ /	sa gha id uta asi vṛtrahan samānaḥ indra go patiḥ 
SA_GV01_rvh1-10u-6810	RV_4,030.22c yas tā viśvāni cicyuṣe //	yaḥ tā viśvāni cicyuṣe 
SA_GV01_rvh1-10u-6811	RV_4,030.23a uta nūnaṃ yad indriyaṃ kariṣyā indra pauṃsyam /	uta nūnam yat indriyam kariṣyāḥ indra pauṃsyam 
SA_GV01_rvh1-10u-6812	RV_4,030.23c adyā nakiṣ ṭad ā minat //	adyā nakir tat ā minat 
SA_GV01_rvh1-10u-6813	RV_4,030.24a vāmaṃ-vāmaṃ ta ādure devo dadātv aryamā /	vāmam vāmam te ādure devaḥ dadātu aryamā 
SA_GV01_rvh1-10u-6814	RV_4,030.24c vāmam pūṣā vāmam bhago vāmaṃ devaḥ karūḷatī //	vāmam pūṣā vāmam bhagaḥ vāmam devaḥ karūḍatī 
SA_GV01_rvh1-10u-6815	RV_4,031.01a kayā naś citra ā bhuvad ūtī sadāvṛdhaḥ sakhā /	kayā naḥ citraḥ ā bhuvat ūtī sadāvṛdhaḥ sakhā 
SA_GV01_rvh1-10u-6816	RV_4,031.01c kayā śaciṣṭhayā vṛtā //	kayā śaciṣṭhayā vṛtā 
SA_GV01_rvh1-10u-6817	RV_4,031.02a kas tvā satyo madānām maṃhiṣṭho matsad andhasaḥ /	kaḥ tvā satyaḥ madānām maṃhiṣṭhaḥ matsat andhasaḥ 
SA_GV01_rvh1-10u-6818	RV_4,031.02c dṛḷhā cid āruje vasu //	dṛḍhā cit āruje vasu 
SA_GV01_rvh1-10u-6819	RV_4,031.03a abhī ṣu ṇaḥ sakhīnām avitā jaritṝṇām /	abhī su naḥ sakhīnām avitā jaritṝṇām 
SA_GV01_rvh1-10u-6820	RV_4,031.03c śatam bhavāsy ūtibhiḥ //	śatam bhavāsi ūtibhiḥ 
SA_GV01_rvh1-10u-6821	RV_4,031.04a abhī na ā vavṛtsva cakraṃ na vṛttam arvataḥ /	abhi naḥ ā vavṛtsva cakram na vṛttam arvataḥ 
SA_GV01_rvh1-10u-6822	RV_4,031.04c niyudbhiś carṣaṇīnām //	niyudbhiḥ carṣaṇīnām 
SA_GV01_rvh1-10u-6823	RV_4,031.05a pravatā hi kratūnām ā hā padeva gacchasi /	pravatā hi kratūnām ā ha padā iva gacchasi 
SA_GV01_rvh1-10u-6824	RV_4,031.05c abhakṣi sūrye sacā //	abhakṣi sūrye sacā 
SA_GV01_rvh1-10u-6825	RV_4,031.06a saṃ yat ta indra manyavaḥ saṃ cakrāṇi dadhanvire /	sam yat te indra manyavaḥ sam cakrāṇi dadhanvire 
SA_GV01_rvh1-10u-6826	RV_4,031.06c adha tve adha sūrye //	adha tve adha sūrye 
SA_GV01_rvh1-10u-6827	RV_4,031.07a uta smā hi tvām āhur in maghavānaṃ śacīpate /	uta smā hi tvām āhuḥ id maghavānam śacīpate 
SA_GV01_rvh1-10u-6828	RV_4,031.07c dātāram avidīdhayum //	dātāram avidīdhayum 
SA_GV01_rvh1-10u-6829	RV_4,031.08a uta smā sadya it pari śaśamānāya sunvate /	uta smā sadyas id pari śaśamānāya sunvate 
SA_GV01_rvh1-10u-6830	RV_4,031.08c purū cin maṃhase vasu //	purū cit maṃhase vasu 
SA_GV01_rvh1-10u-6831	RV_4,031.09a nahi ṣmā te śataṃ cana rādho varanta āmuraḥ /	nahi sma te śatam cana rādhaḥ varante āmuraḥ 
SA_GV01_rvh1-10u-6832	RV_4,031.09c na cyautnāni kariṣyataḥ //	na cyautnāni kariṣyataḥ 
SA_GV01_rvh1-10u-6833	RV_4,031.10a asmāṃ avantu te śatam asmān sahasram ūtayaḥ /	asmān avantu te śatam asmān sahasram ūtayaḥ 
SA_GV01_rvh1-10u-6834	RV_4,031.10c asmān viśvā abhiṣṭayaḥ //	asmān viśvāḥ abhiṣṭayaḥ 
SA_GV01_rvh1-10u-6835	RV_4,031.11a asmāṃ ihā vṛṇīṣva sakhyāya svastaye /	asmān iha ā vṛṇīṣva sakhyāya svastaye 
SA_GV01_rvh1-10u-6836	RV_4,031.11c maho rāye divitmate //	mahaḥ rāye divitmate 
SA_GV01_rvh1-10u-6837	RV_4,031.12a asmāṃ aviḍḍhi viśvahendra rāyā parīṇasā /	asmām aviḍḍhi viśvahā indra rāyā parīṇasā 
SA_GV01_rvh1-10u-6838	RV_4,031.12c asmān viśvābhir ūtibhiḥ //	asmān viśvābhiḥ ūtibhiḥ 
SA_GV01_rvh1-10u-6839	RV_4,031.13a asmabhyaṃ tāṃ apā vṛdhi vrajāṃ asteva gomataḥ /	asmabhyam tām apa ā vṛdhi vrajām astā iva gomataḥ 
SA_GV01_rvh1-10u-6840	RV_4,031.13c navābhir indrotibhiḥ //	navābhiḥ indra ūtibhiḥ 
SA_GV01_rvh1-10u-6841	RV_4,031.14a asmākaṃ dhṛṣṇuyā ratho dyumāṃ indrānapacyutaḥ /	asmākam dhṛṣṇuyā rathaḥ dyumān indra an apacyutaḥ 
SA_GV01_rvh1-10u-6842	RV_4,031.14c gavyur aśvayur īyate //	gavyuḥ aśvayuḥ īyate 
SA_GV01_rvh1-10u-6843	RV_4,031.15a asmākam uttamaṃ kṛdhi śravo deveṣu sūrya /	asmākam uttamam kṛdhi śravaḥ deveṣu sūrya 
SA_GV01_rvh1-10u-6844	RV_4,031.15c varṣiṣṭhaṃ dyām ivopari //	varṣiṣṭham dyām iva upari 
SA_GV01_rvh1-10u-6845	RV_4,032.01a ā tū na indra vṛtrahann asmākam ardham ā gahi /	ā tu naḥ indra vṛtrahan asmākam ardham ā gahi 
SA_GV01_rvh1-10u-6846	RV_4,032.01c mahān mahībhir ūtibhiḥ //	mahān mahībhiḥ ūtibhiḥ 
SA_GV01_rvh1-10u-6847	RV_4,032.02a bhṛmiś cid ghāsi tūtujir ā citra citriṇīṣv ā /	bhṛmiḥ cit gha asi tūtujiḥ ā citra citriṇīṣu ā 
SA_GV01_rvh1-10u-6848	RV_4,032.02c citraṃ kṛṇoṣy ūtaye //	citram kṛṇoṣi ūtaye 
SA_GV01_rvh1-10u-6849	RV_4,032.03a dabhrebhiś cic chaśīyāṃsaṃ haṃsi vrādhantam ojasā /	dabhrebhiḥ cit śaśīyāṃsam haṃsi vrādhantam ojasā 
SA_GV01_rvh1-10u-6850	RV_4,032.03c sakhibhir ye tve sacā //	sakhibhiḥ ye tve sacā 
SA_GV01_rvh1-10u-6851	RV_4,032.04a vayam indra tve sacā vayaṃ tvābhi nonumaḥ /	vayam indra tve sacā vayam tvā abhi nonumaḥ 
SA_GV01_rvh1-10u-6852	RV_4,032.04c asmāṃ-asmāṃ id ud ava //	asmān asmān id ud ava 
SA_GV01_rvh1-10u-6853	RV_4,032.05a sa naś citrābhir adrivo 'navadyābhir ūtibhiḥ /	sa naḥ citrābhiḥ adrivas navadyābhiḥ ūtibhiḥ 
SA_GV01_rvh1-10u-6854	RV_4,032.05c anādhṛṣṭābhir ā gahi //	anādhṛṣṭābhiḥ ā gahi 
SA_GV01_rvh1-10u-6855	RV_4,032.06a bhūyāmo ṣu tvāvataḥ sakhāya indra gomataḥ /	bhūyāma u su tvāvataḥ sakhāyaḥ indra gomataḥ 
SA_GV01_rvh1-10u-6856	RV_4,032.06c yujo vājāya ghṛṣvaye //	yujaḥ vājāya ghṛṣvaye 
SA_GV01_rvh1-10u-6857	RV_4,032.07a tvaṃ hy eka īśiṣa indra vājasya gomataḥ /	tvam hi ekaḥ īśiṣe indra vājasya gomataḥ 
SA_GV01_rvh1-10u-6858	RV_4,032.07c sa no yandhi mahīm iṣam //	sa naḥ yandhi mahīm iṣam 
SA_GV01_rvh1-10u-6859	RV_4,032.08a na tvā varante anyathā yad ditsasi stuto magham /	na tvā varante anyathā yat ditsasi stutaḥ magham 
SA_GV01_rvh1-10u-6860	RV_4,032.08c stotṛbhya indra girvaṇaḥ //	stotṛbhyaḥ indra girvaṇaḥ 
SA_GV01_rvh1-10u-6861	RV_4,032.09a abhi tvā gotamā girānūṣata pra dāvane /	abhi tvā gotamāḥ girā anūṣata pra dāvane 
SA_GV01_rvh1-10u-6862	RV_4,032.09c indra vājāya ghṛṣvaye //	indra vājāya ghṛṣvaye 
SA_GV01_rvh1-10u-6863	RV_4,032.10a pra te vocāma vīryā yā mandasāna ārujaḥ /	pra te vocāma vīryā yāḥ mandasānaḥ ārujaḥ 
SA_GV01_rvh1-10u-6864	RV_4,032.10c puro dāsīr abhītya //	puraḥ dāsīḥ abhītya 
SA_GV01_rvh1-10u-6865	RV_4,032.11a tā te gṛṇanti vedhaso yāni cakartha pauṃsyā /	tā te gṛṇanti vedhasaḥ yāni cakartha pauṃsyā 
SA_GV01_rvh1-10u-6866	RV_4,032.11c suteṣv indra girvaṇaḥ //	suteṣu indra girvaṇaḥ 
SA_GV01_rvh1-10u-6867	RV_4,032.12a avīvṛdhanta gotamā indra tve stomavāhasaḥ /	avīvṛdhanta gotamāḥ indra tve stoma vāhasaḥ 
SA_GV01_rvh1-10u-6868	RV_4,032.12c aiṣu dhā vīravad yaśaḥ //	ā eṣu dhāḥ vīravat yaśaḥ 
SA_GV01_rvh1-10u-6869	RV_4,032.13a yac cid dhi śaśvatām asīndra sādhāraṇas tvam /	yat cit hi śaśvatām asi indra sādhāraṇaḥ tvam 
SA_GV01_rvh1-10u-6870	RV_4,032.13c taṃ tvā vayaṃ havāmahe //	tam tvā vayam havāmahe 
SA_GV01_rvh1-10u-6871	RV_4,032.14a arvācīno vaso bhavāsme su matsvāndhasaḥ /	arvācīnaḥ vaso bhava asme su matsva andhasaḥ 
SA_GV01_rvh1-10u-6872	RV_4,032.14c somānām indra somapāḥ //	somānām indra soma pāḥ 
SA_GV01_rvh1-10u-6873	RV_4,032.15a asmākaṃ tvā matīnām ā stoma indra yacchatu /	asmākam tvā matīnām ā stomaḥ indra yacchatu 
SA_GV01_rvh1-10u-6874	RV_4,032.15c arvāg ā vartayā harī //	arvāk ā vartaya harī 
SA_GV01_rvh1-10u-6875	RV_4,032.16a puroḷāśaṃ ca no ghaso joṣayāse giraś ca naḥ /	puroḷāśam ca naḥ ghasaḥ joṣayāse giraḥ ca naḥ 
SA_GV01_rvh1-10u-6876	RV_4,032.16c vadhūyur iva yoṣaṇām //	vadhūyuḥ iva yoṣaṇām 
SA_GV01_rvh1-10u-6877	RV_4,032.17a sahasraṃ vyatīnāṃ yuktānām indram īmahe /	sahasram vyatīnām yuktānām indram īmahe 
SA_GV01_rvh1-10u-6878	RV_4,032.17c śataṃ somasya khāryaḥ //	śatam somasya khāryaḥ 
SA_GV01_rvh1-10u-6879	RV_4,032.18a sahasrā te śatā vayaṃ gavām ā cyāvayāmasi /	sahasrā te śatā vayam gavām ā cyāvayāmasi 
SA_GV01_rvh1-10u-6880	RV_4,032.18c asmatrā rādha etu te //	asmatrā rādhaḥ etu te 
SA_GV01_rvh1-10u-6881	RV_4,032.19a daśa te kalaśānāṃ hiraṇyānām adhīmahi /	daśa te kalaśānām hiraṇyānām adhīmahi 
SA_GV01_rvh1-10u-6882	RV_4,032.19c bhūridā asi vṛtrahan //	bhūri dāḥ asi vṛtrahan 
SA_GV01_rvh1-10u-6883	RV_4,032.20a bhūridā bhūri dehi no mā dabhram bhūry ā bhara /	bhūri dāḥ bhūri dehi naḥ mā dabhram bhūri ā bhara 
SA_GV01_rvh1-10u-6884	RV_4,032.20c bhūri ghed indra ditsasi //	bhūri gha id indra ditsasi 
SA_GV01_rvh1-10u-6885	RV_4,032.21a bhūridā hy asi śrutaḥ purutrā śūra vṛtrahan /	bhūri dāḥ hi asi śrutaḥ purutrā śūra vṛtrahan 
SA_GV01_rvh1-10u-6886	RV_4,032.21c ā no bhajasva rādhasi //	ā naḥ bhajasva rādhasi 
SA_GV01_rvh1-10u-6887	RV_4,032.22a pra te babhrū vicakṣaṇa śaṃsāmi goṣaṇo napāt /	pra te babhrū vicakṣaṇa śaṃsāmi goṣaṇaḥ napāt 
SA_GV01_rvh1-10u-6888	RV_4,032.22c mābhyāṃ gā anu śiśrathaḥ //	mā ābhyām gāḥ anu śiśrathaḥ 
SA_GV01_rvh1-10u-6889	RV_4,032.23a kanīnakeva vidradhe nave drupade arbhake /	kanīnakā iva vidradhe nave drupade arbhake 
SA_GV01_rvh1-10u-6890	RV_4,032.23c babhrū yāmeṣu śobhete //	babhrū yāmeṣu śobhete 
SA_GV01_rvh1-10u-6891	RV_4,032.24a aram ma usrayāmṇe 'ram anusrayāmṇe /	aram me usra yāmṇe ram an usra yāmṇe 
SA_GV01_rvh1-10u-6892	RV_4,032.24c babhrū yāmeṣv asridhā //	babhrū yāmeṣu asridhā 
SA_GV01_rvh1-10u-6893	RV_4,033.01a pra ṛbhubhyo dūtam iva vācam iṣya upastire śvaitarīṃ dhenum īḷe /	pra ṛbhubhyaḥ dūtam iva vācam iṣye upastire śvaitarīm dhenum īḍe 
SA_GV01_rvh1-10u-6894	RV_4,033.01c ye vātajūtās taraṇibhir evaiḥ pari dyāṃ sadyo apaso babhūvuḥ //	ye vāta jūtāḥ taraṇibhiḥ evaiḥ pari dyām sadyas apasaḥ babhūvuḥ 
SA_GV01_rvh1-10u-6895	RV_4,033.02a yadāram akrann ṛbhavaḥ pitṛbhyām pariviṣṭī veṣaṇā daṃsanābhiḥ /	yadā aram akran ṛbhavaḥ pitṛbhyām pariviṣṭī veṣaṇā daṃsanābhiḥ 
SA_GV01_rvh1-10u-6896	RV_4,033.02c ād id devānām upa sakhyam āyan dhīrāsaḥ puṣṭim avahan manāyai //	āt id devānām upa sakhyam āyan dhīrāsaḥ puṣṭim avahan manāyai 
SA_GV01_rvh1-10u-6897	RV_4,033.03a punar ye cakruḥ pitarā yuvānā sanā yūpeva jaraṇā śayānā /	punar ye cakruḥ pitarā yuvānā sanā yūpā iva jaraṇā śayānā 
SA_GV01_rvh1-10u-6898	RV_4,033.03c te vājo vibhvāṃ ṛbhur indravanto madhupsaraso no 'vantu yajñam //	te vājaḥ vibhvā ṛbhuḥ indravantaḥ madhu psarasaḥ naḥ vantu yajñam 
SA_GV01_rvh1-10u-6899	RV_4,033.04a yat saṃvatsam ṛbhavo gām arakṣan yat saṃvatsam ṛbhavo mā apiṃśan /	yat saṃvatsam ṛbhavaḥ gām arakṣan yat saṃvatsam ṛbhavaḥ māḥ apiṃśan 
SA_GV01_rvh1-10u-6900	RV_4,033.04c yat saṃvatsam abharan bhāso asyās tābhiḥ śamībhir amṛtatvam āśuḥ //	yat saṃvatsam abharan bhāsaḥ asyāḥ tābhiḥ śamībhiḥ amṛta tvam āśuḥ 
SA_GV01_rvh1-10u-6901	RV_4,033.05a jyeṣṭha āha camasā dvā kareti kanīyān trīn kṛṇavāmety āha /	jyeṣṭhaḥ āha camasā dvā karā iti kanīyān trīn kṛṇavāma iti āha 
SA_GV01_rvh1-10u-6902	RV_4,033.05c kaniṣṭha āha caturas kareti tvaṣṭa ṛbhavas tat panayad vaco vaḥ //	kaniṣṭhaḥ āha caturaḥ kara iti tvaṣṭa ṛbhavaḥ tat panayat vacaḥ vaḥ 
SA_GV01_rvh1-10u-6903	RV_4,033.06a satyam ūcur nara evā hi cakrur anu svadhām ṛbhavo jagmur etām /	satyam ūcuḥ naraḥ evā hi cakruḥ anu svadhām ṛbhavaḥ jagmuḥ etām 
SA_GV01_rvh1-10u-6904	RV_4,033.06c vibhrājamānāṃś camasāṃ ahevāvenat tvaṣṭā caturo dadṛśvān //	vibhrājamānān camasān aha iva avenat tvaṣṭā caturaḥ dadṛśvān 
SA_GV01_rvh1-10u-6905	RV_4,033.07a dvādaśa dyūn yad agohyasyātithye raṇann ṛbhavaḥ sasantaḥ /	dvādaśa dyūn yat agohyasya ātithye raṇan ṛbhavaḥ sasantaḥ 
SA_GV01_rvh1-10u-6906	RV_4,033.07c sukṣetrākṛṇvann anayanta sindhūn dhanvātiṣṭhann oṣadhīr nimnam āpaḥ //	su kṣetrā akṛṇvan anayanta sindhūn dhanva atiṣṭhan oṣadhīḥ nimnam āpaḥ 
SA_GV01_rvh1-10u-6907	RV_4,033.08a rathaṃ ye cakruḥ suvṛtaṃ nareṣṭhāṃ ye dhenuṃ viśvajuvaṃ viśvarūpām /	ratham ye cakruḥ suvṛtam nareṣṭhām ye dhenum viśva juvam viśva rūpām 
SA_GV01_rvh1-10u-6908	RV_4,033.08c ta ā takṣantv ṛbhavo rayiṃ naḥ svavasaḥ svapasaḥ suhastāḥ //	te ā takṣantu ṛbhavaḥ rayim naḥ su avasaḥ su apasaḥ su hastāḥ 
SA_GV01_rvh1-10u-6909	RV_4,033.09a apo hy eṣām ajuṣanta devā abhi kratvā manasā dīdhyānāḥ /	apaḥ hi eṣām ajuṣanta devāḥ abhi kratvā manasā dīdhyānāḥ 
SA_GV01_rvh1-10u-6910	RV_4,033.09c vājo devānām abhavat sukarmendrasya ṛbhukṣā varuṇasya vibhvā //	vājaḥ devānām abhavat sukarmā indrasya ṛbhukṣāḥ varuṇasya vibhvā 
SA_GV01_rvh1-10u-6911	RV_4,033.10a ye harī medhayokthā madanta indrāya cakruḥ suyujā ye aśvā /	ye harī medhayā ukthā madantaḥ indrāya cakruḥ su yujā ye aśvā 
SA_GV01_rvh1-10u-6912	RV_4,033.10c te rāyas poṣaṃ draviṇāny asme dhatta ṛbhavaḥ kṣemayanto na mitram //	te rāyaḥ poṣam draviṇāni asme dhatta ṛbhavaḥ kṣemayantaḥ na mitram 
SA_GV01_rvh1-10u-6913	RV_4,033.11a idāhnaḥ pītim uta vo madaṃ dhur na ṛte śrāntasya sakhyāya devāḥ /	idā ahnaḥ pītim uta vaḥ madam dhuḥ na ṛte śrāntasya sakhyāya devāḥ 
SA_GV01_rvh1-10u-6914	RV_4,033.11c te nūnam asme ṛbhavo vasūni tṛtīye asmin savane dadhāta //	te nūnam asme ṛbhavaḥ vasūni tṛtīye asmin savane dadhāta 
SA_GV01_rvh1-10u-6915	RV_4,034.01a ṛbhur vibhvā vāja indro no acchemaṃ yajñaṃ ratnadheyopa yāta /	ṛbhuḥ vibhvā vājaḥ indraḥ naḥ acchā imam yajñam ratna dheyā upa yāta 
SA_GV01_rvh1-10u-6916	RV_4,034.01c idā hi vo dhiṣaṇā devy ahnām adhāt pītiṃ sam madā agmatā vaḥ //	idā hi vaḥ dhiṣaṇā devī ahnām adhāt pītim sam madāḥ agmata vaḥ 
SA_GV01_rvh1-10u-6917	RV_4,034.02a vidānāso janmano vājaratnā uta ṛtubhir ṛbhavo mādayadhvam /	vidānāsaḥ janmanaḥ vāja ratnāḥ uta ṛtubhiḥ ṛbhavaḥ mādayadhvam 
SA_GV01_rvh1-10u-6918	RV_4,034.02c saṃ vo madā agmata sam purandhiḥ suvīrām asme rayim erayadhvam //	sam vaḥ madāḥ agmata sam purandhiḥ su vīrām asme rayim erayadhvam 
SA_GV01_rvh1-10u-6919	RV_4,034.03a ayaṃ vo yajña ṛbhavo 'kāri yam ā manuṣvat pradivo dadhidhve /	ayam vaḥ yajñaḥ ṛbhavaḥ kāri yam ā manuṣvat pradivaḥ dadhidhve 
SA_GV01_rvh1-10u-6920	RV_4,034.03c pra vo 'cchā jujuṣāṇāso asthur abhūta viśve agriyota vājāḥ //	pra vaḥ chā jujuṣāṇāsaḥ asthuḥ abhūta viśve agriyā uta vājāḥ 
SA_GV01_rvh1-10u-6921	RV_4,034.04a abhūd u vo vidhate ratnadheyam idā naro dāśuṣe martyāya /	abhūt u vaḥ vidhate ratna dheyam idā naraḥ dāśuṣe martyāya 
SA_GV01_rvh1-10u-6922	RV_4,034.04c pibata vājā ṛbhavo dade vo mahi tṛtīyaṃ savanam madāya //	pibata vājāḥ ṛbhavaḥ dade vaḥ mahi tṛtīyam savanam madāya 
SA_GV01_rvh1-10u-6923	RV_4,034.05a ā vājā yātopa na ṛbhukṣā maho naro draviṇaso gṛṇānāḥ /	ā vājāḥ yātā upa naḥ ṛbhukṣāḥ mahaḥ naraḥ draviṇasaḥ gṛṇānāḥ 
SA_GV01_rvh1-10u-6924	RV_4,034.05c ā vaḥ pītayo 'bhipitve ahnām imā astaṃ navasva iva gman //	ā vaḥ pītayaḥ bhipitve ahnām imāḥ astam nava svaḥ iva gman 
SA_GV01_rvh1-10u-6925	RV_4,034.06a ā napātaḥ śavaso yātanopemaṃ yajñaṃ namasā hūyamānāḥ /	ā napātaḥ śavasaḥ yātana upa imam yajñam namasā hūyamānāḥ 
SA_GV01_rvh1-10u-6926	RV_4,034.06c sajoṣasaḥ sūrayo yasya ca stha madhvaḥ pāta ratnadhā indravantaḥ //	sajoṣasaḥ sūrayaḥ yasya ca stha madhvaḥ pāta ratna dhāḥ indravantaḥ 
SA_GV01_rvh1-10u-6927	RV_4,034.07a sajoṣā indra varuṇena somaṃ sajoṣāḥ pāhi girvaṇo marudbhiḥ /	sajoṣāḥ indra varuṇena somam sajoṣāḥ pāhi girvaṇaḥ marudbhiḥ 
SA_GV01_rvh1-10u-6928	RV_4,034.07c agrepābhir ṛtupābhiḥ sajoṣā gnāspatnībhī ratnadhābhiḥ sajoṣāḥ //	agre pābhiḥ ṛtu pābhiḥ sajoṣāḥ gnāspatnībhiḥ ratna dhābhiḥ sajoṣāḥ 
SA_GV01_rvh1-10u-6929	RV_4,034.08a sajoṣasa ādityair mādayadhvaṃ sajoṣasa ṛbhavaḥ parvatebhiḥ /	sajoṣasaḥ ādityaiḥ mādayadhvam sajoṣasaḥ ṛbhavaḥ parvatebhiḥ 
SA_GV01_rvh1-10u-6930	RV_4,034.08c sajoṣaso daivyenā savitrā sajoṣasaḥ sindhubhī ratnadhebhiḥ //	sajoṣasaḥ daivyena savitrā sajoṣasaḥ sindhubhiḥ ratna dhebhiḥ 
SA_GV01_rvh1-10u-6931	RV_4,034.09a ye aśvinā ye pitarā ya ūtī dhenuṃ tatakṣur ṛbhavo ye aśvā /	ye aśvinā ye pitarā ye ūtī dhenum tatakṣuḥ ṛbhavaḥ ye aśvā 
SA_GV01_rvh1-10u-6932	RV_4,034.09c ye aṃsatrā ya ṛdhag rodasī ye vibhvo naraḥ svapatyāni cakruḥ //	ye aṃsatrā ye ṛdhak rodasī ye vibhvaḥ naraḥ su apatyāni cakruḥ 
SA_GV01_rvh1-10u-6933	RV_4,034.10a ye gomantaṃ vājavantaṃ suvīraṃ rayiṃ dhattha vasumantam purukṣum /	ye gomantam vājavantam su vīram rayim dhattha vasumantam purukṣum 
SA_GV01_rvh1-10u-6934	RV_4,034.10c te agrepā ṛbhavo mandasānā asme dhatta ye ca rātiṃ gṛṇanti //	te agre pāḥ ṛbhavaḥ mandasānāḥ asme dhatta ye ca rātim gṛṇanti 
SA_GV01_rvh1-10u-6935	RV_4,034.11a nāpābhūta na vo 'tītṛṣāmāniḥśastā ṛbhavo yajñe asmin /	na apābhūta na vaḥ tītṛṣāma a niḥśastāḥ ṛbhavaḥ yajñe asmin 
SA_GV01_rvh1-10u-6936	RV_4,034.11c sam indreṇa madatha sam marudbhiḥ saṃ rājabhī ratnadheyāya devāḥ //	sam indreṇa madatha sam marudbhiḥ sam rājabhiḥ ratna dheyāya devāḥ 
SA_GV01_rvh1-10u-6937	RV_4,035.01a ihopa yāta śavaso napātaḥ saudhanvanā ṛbhavo māpa bhūta /	iha upa yāta śavasaḥ napātaḥ saudhanvanāḥ ṛbhavaḥ mā apa bhūta 
SA_GV01_rvh1-10u-6938	RV_4,035.01c asmin hi vaḥ savane ratnadheyaṃ gamantv indram anu vo madāsaḥ //	asmin hi vaḥ savane ratna dheyam gamantu indram anu vaḥ madāsaḥ 
SA_GV01_rvh1-10u-6939	RV_4,035.02a āgann ṛbhūṇām iha ratnadheyam abhūt somasya suṣutasya pītiḥ /	āgan ṛbhūṇām iha ratna dheyam abhūt somasya suṣutasya pītiḥ 
SA_GV01_rvh1-10u-6940	RV_4,035.02c sukṛtyayā yat svapasyayā caṃ ekaṃ vicakra camasaṃ caturdhā //	su kṛtyayā yat su apasyayā cam ekam vicakra camasam caturdhā 
SA_GV01_rvh1-10u-6941	RV_4,035.03a vy akṛṇota camasaṃ caturdhā sakhe vi śikṣety abravīta /	vi akṛṇota camasam caturdhā sakhe vi śikṣa iti abravīta 
SA_GV01_rvh1-10u-6942	RV_4,035.03c athaita vājā amṛtasya panthāṃ gaṇaṃ devānām ṛbhavaḥ suhastāḥ //	atha eta vājāḥ amṛtasya panthām gaṇam devānām ṛbhavaḥ su hastāḥ 
SA_GV01_rvh1-10u-6943	RV_4,035.04a kimmayaḥ svic camasa eṣa āsa yaṃ kāvyena caturo vicakra /	kimmayaḥ svid camasaḥ eṣaḥ āsa yam kāvyena caturaḥ vicakra 
SA_GV01_rvh1-10u-6944	RV_4,035.04c athā sunudhvaṃ savanam madāya pāta ṛbhavo madhunaḥ somyasya //	athā sunudhvam savanam madāya pāta ṛbhavaḥ madhunaḥ somyasya 
SA_GV01_rvh1-10u-6945	RV_4,035.05a śacyākarta pitarā yuvānā śacyākarta camasaṃ devapānam /	śacyā akarta pitarā yuvānā śacyā akarta camasam deva pānam 
SA_GV01_rvh1-10u-6946	RV_4,035.05c śacyā harī dhanutarāv ataṣṭendravāhāv ṛbhavo vājaratnāḥ //	śacyā harī dhanutarau ataṣṭa indra vāhau ṛbhavaḥ vāja ratnāḥ 
SA_GV01_rvh1-10u-6947	RV_4,035.06a yo vaḥ sunoty abhipitve ahnāṃ tīvraṃ vājāsaḥ savanam madāya /	yaḥ vaḥ sunoti abhipitve ahnām tīvram vājāsaḥ savanam madāya 
SA_GV01_rvh1-10u-6948	RV_4,035.06c tasmai rayim ṛbhavaḥ sarvavīram ā takṣata vṛṣaṇo mandasānāḥ //	tasmai rayim ṛbhavaḥ sarva vīram ā takṣata vṛṣaṇaḥ mandasānāḥ 
SA_GV01_rvh1-10u-6949	RV_4,035.07a prātaḥ sutam apibo haryaśva mādhyandinaṃ savanaṃ kevalaṃ te /	prātar sutam apibaḥ hari aśva mādhyandinam savanam kevalam te 
SA_GV01_rvh1-10u-6950	RV_4,035.07c sam ṛbhubhiḥ pibasva ratnadhebhiḥ sakhīṃr yāṃ indra cakṛṣe sukṛtyā //	sam ṛbhubhiḥ pibasva ratna dhebhiḥ sakhīn yām indra cakṛṣe su kṛtyā 
SA_GV01_rvh1-10u-6951	RV_4,035.08a ye devāso abhavatā sukṛtyā śyenā ived adhi divi niṣeda /	ye devāsaḥ abhavata su kṛtyā śyenāḥ iva id adhi divi niṣeda 
SA_GV01_rvh1-10u-6952	RV_4,035.08c te ratnaṃ dhāta śavaso napātaḥ saudhanvanā abhavatāmṛtāsaḥ //	te ratnam dhāta śavasaḥ napātaḥ saudhanvanāḥ abhavata amṛtāsaḥ 
SA_GV01_rvh1-10u-6953	RV_4,035.09a yat tṛtīyaṃ savanaṃ ratnadheyam akṛṇudhvaṃ svapasyā suhastāḥ /	yat tṛtīyam savanam ratna dheyam akṛṇudhvam su apasyā su hastāḥ 
SA_GV01_rvh1-10u-6954	RV_4,035.09c tad ṛbhavaḥ pariṣiktaṃ va etat sam madebhir indriyebhiḥ pibadhvam //	tat ṛbhavaḥ pariṣiktam vaḥ etat sam madebhiḥ indriyebhiḥ pibadhvam 
SA_GV01_rvh1-10u-6955	RV_4,036.01a anaśvo jāto anabhīśur ukthyo rathas tricakraḥ pari vartate rajaḥ /	an aśvaḥ jātaḥ an abhīśuḥ ukthyaḥ rathaḥ tri cakraḥ pari vartate rajaḥ 
SA_GV01_rvh1-10u-6956	RV_4,036.01c mahat tad vo devyasya pravācanaṃ dyām ṛbhavaḥ pṛthivīṃ yac ca puṣyatha //	mahat tat vaḥ devyasya pravācanam dyām ṛbhavaḥ pṛthivīm yat ca puṣyatha 
SA_GV01_rvh1-10u-6957	RV_4,036.02a rathaṃ ye cakruḥ suvṛtaṃ sucetaso 'vihvarantam manasas pari dhyayā /	ratham ye cakruḥ suvṛtam su cetasaḥ vihvarantam manasaḥ pari dhyayā 
SA_GV01_rvh1-10u-6958	RV_4,036.02c tāṃ ū nv asya savanasya pītaya ā vo vājā ṛbhavo vedayāmasi //	tām u nu asya savanasya pītaye ā vaḥ vājāḥ ṛbhavaḥ vedayāmasi 
SA_GV01_rvh1-10u-6959	RV_4,036.03a tad vo vājā ṛbhavaḥ supravācanaṃ deveṣu vibhvo abhavan mahitvanam /	tat vaḥ vājāḥ ṛbhavaḥ su pravācanam deveṣu vibhvaḥ abhavat mahitvanam 
SA_GV01_rvh1-10u-6960	RV_4,036.03c jivrī yat santā pitarā sanājurā punar yuvānā carathāya takṣatha //	jivrī yat santā pitarā sanā jurā punar yuvānā carathāya takṣatha 
SA_GV01_rvh1-10u-6961	RV_4,036.04a ekaṃ vi cakra camasaṃ caturvayaṃ niś carmaṇo gām ariṇīta dhītibhiḥ /	ekam vi cakra camasam caturvayam niḥ carmaṇaḥ gām ariṇīta dhītibhiḥ 
SA_GV01_rvh1-10u-6962	RV_4,036.04c athā deveṣv amṛtatvam ānaśa śruṣṭī vājā ṛbhavas tad va ukthyam //	athā deveṣu amṛta tvam ānaśa śruṣṭī vājāḥ ṛbhavaḥ tat vaḥ ukthyam 
SA_GV01_rvh1-10u-6963	RV_4,036.05a ṛbhuto rayiḥ prathamaśravastamo vājaśrutāso yam ajījanan naraḥ /	ṛbhutaḥ rayiḥ prathama śravastamaḥ vāja śrutāsaḥ yam ajījanat naraḥ 
SA_GV01_rvh1-10u-6964	RV_4,036.05c vibhvataṣṭo vidatheṣu pravācyo yaṃ devāso 'vathā sa vicarṣaṇiḥ //	vibhva taṣṭaḥ vidatheṣu pravācyaḥ yam devāsaḥ vathā sa vicarṣaṇiḥ 
SA_GV01_rvh1-10u-6965	RV_4,036.06a sa vājy arvā sa ṛṣir vacasyayā sa śūro astā pṛtanāsu duṣṭaraḥ /	sa vājī arvā saḥ ṛṣiḥ vacasyayā sa śūraḥ astā pṛtanāsu duṣṭaraḥ 
SA_GV01_rvh1-10u-6966	RV_4,036.06c sa rāyas poṣaṃ sa suvīryaṃ dadhe yaṃ vājo vibhvāṃ ṛbhavo yam āviṣuḥ //	sa rāyaḥ poṣam sa su vīryam dadhe yam vājaḥ vibhvā ṛbhavaḥ yam āviṣuḥ 
SA_GV01_rvh1-10u-6967	RV_4,036.07a śreṣṭhaṃ vaḥ peśo adhi dhāyi darśataṃ stomo vājā ṛbhavas taṃ jujuṣṭana /	śreṣṭham vaḥ peśaḥ adhi dhāyi darśatam stomaḥ vājāḥ ṛbhavaḥ tam jujuṣṭana 
SA_GV01_rvh1-10u-6968	RV_4,036.07c dhīrāso hi ṣṭhā kavayo vipaścitas tān va enā brahmaṇā vedayāmasi //	dhīrāsaḥ hi stha kavayaḥ vipaścitaḥ tān vaḥ enā brahmaṇā vedayāmasi 
SA_GV01_rvh1-10u-6969	RV_4,036.08a yūyam asmabhyaṃ dhiṣaṇābhyas pari vidvāṃso viśvā naryāṇi bhojanā /	yūyam asmabhyam dhiṣaṇābhyaḥ pari vidvāṃsaḥ viśvā naryāṇi bhojanā 
SA_GV01_rvh1-10u-6970	RV_4,036.08c dyumantaṃ vājaṃ vṛṣaśuṣmam uttamam ā no rayim ṛbhavas takṣatā vayaḥ //	dyumantam vājam vṛṣa śuṣmam uttamam ā naḥ rayim ṛbhavaḥ takṣata vayaḥ 
SA_GV01_rvh1-10u-6971	RV_4,036.09a iha prajām iha rayiṃ rarāṇā iha śravo vīravat takṣatā naḥ /	iha prajām iha rayim rarāṇāḥ iha śravaḥ vīravat takṣata naḥ 
SA_GV01_rvh1-10u-6972	RV_4,036.09c yena vayaṃ citayemāty anyān taṃ vājaṃ citram ṛbhavo dadā naḥ //	yena vayam citayema ati anyān tam vājam citram ṛbhavaḥ dada naḥ 
SA_GV01_rvh1-10u-6973	RV_4,037.01a upa no vājā adhvaram ṛbhukṣā devā yāta pathibhir devayānaiḥ /	upa naḥ vājāḥ adhvaram ṛbhukṣāḥ devāḥ yāta pathibhiḥ deva yānaiḥ 
SA_GV01_rvh1-10u-6974	RV_4,037.01c yathā yajñam manuṣo vikṣv āsu dadhidhve raṇvāḥ sudineṣv ahnām //	yathā yajñam manuṣaḥ vikṣu āsu dadhidhve raṇvāḥ sudineṣu ahnām 
SA_GV01_rvh1-10u-6975	RV_4,037.02a te vo hṛde manase santu yajñā juṣṭāso adya ghṛtanirṇijo guḥ /	te vaḥ hṛde manase santu yajñāḥ juṣṭāsaḥ adya ghṛta nirṇijaḥ guḥ 
SA_GV01_rvh1-10u-6976	RV_4,037.02c pra vaḥ sutāso harayanta pūrṇāḥ kratve dakṣāya harṣayanta pītāḥ //	pra vaḥ sutāsaḥ harayanta pūrṇāḥ kratve dakṣāya harṣayanta pītāḥ 
SA_GV01_rvh1-10u-6977	RV_4,037.03a tryudāyaṃ devahitaṃ yathā va stomo vājā ṛbhukṣaṇo dade vaḥ /	tri udāyam deva hitam yathā vaḥ stomaḥ vājāḥ ṛbhukṣaṇaḥ dade vaḥ 
SA_GV01_rvh1-10u-6978	RV_4,037.03c juhve manuṣvad uparāsu vikṣu yuṣme sacā bṛhaddiveṣu somam //	juhve manuṣvat uparāsu vikṣu yuṣme sacā bṛhaddiveṣu somam 
SA_GV01_rvh1-10u-6979	RV_4,037.04a pīvoaśvāḥ śucadrathā hi bhūtāyaḥśiprā vājinaḥ suniṣkāḥ /	pīvaḥ aśvāḥ śucat rathāḥ hi bhūta ayaḥ śiprāḥ vājinaḥ su niṣkāḥ 
SA_GV01_rvh1-10u-6980	RV_4,037.04c indrasya sūno śavaso napāto 'nu vaś cety agriyam madāya //	indrasya sūno śavasaḥ napātaḥ nu vaḥ ceti agriyam madāya 
SA_GV01_rvh1-10u-6981	RV_4,037.05a ṛbhum ṛbhukṣaṇo rayiṃ vāje vājintamaṃ yujam /	ṛbhum ṛbhukṣaṇaḥ rayim vāje vājintamam yujam 
SA_GV01_rvh1-10u-6982	RV_4,037.05c indrasvantaṃ havāmahe sadāsātamam aśvinam //	indrasvantam havāmahe sadā sātamam aśvinam 
SA_GV01_rvh1-10u-6983	RV_4,037.06a sed ṛbhavo yam avatha yūyam indraś ca martyam /	sa id ṛbhavaḥ yam avatha yūyam indraḥ ca martyam 
SA_GV01_rvh1-10u-6984	RV_4,037.06c sa dhībhir astu sanitā medhasātā so arvatā //	sa dhībhiḥ astu sanitā medha sātā saḥ arvatā 
SA_GV01_rvh1-10u-6985	RV_4,037.07a vi no vājā ṛbhukṣaṇaḥ pathaś citana yaṣṭave /	vi naḥ vājāḥ ṛbhukṣaṇaḥ pathaḥ citana yaṣṭave 
SA_GV01_rvh1-10u-6986	RV_4,037.07c asmabhyaṃ sūraya stutā viśvā āśās tarīṣaṇi //	asmabhyam sūrayaḥ stutāḥ viśvāḥ āśāḥ tarīṣaṇi 
SA_GV01_rvh1-10u-6987	RV_4,037.08a taṃ no vājā ṛbhukṣaṇa indra nāsatyā rayim /	tam naḥ vājāḥ ṛbhukṣaṇaḥ indra nāsatyā rayim 
SA_GV01_rvh1-10u-6988	RV_4,037.08c sam aśvaṃ carṣaṇibhya ā puru śasta maghattaye //	sam aśvam carṣaṇibhyaḥ ā puru śasta maghattaye 
SA_GV01_rvh1-10u-6989	RV_4,038.01a uto hi vāṃ dātrā santi pūrvā yā pūrubhyas trasadasyur nitośe /	uta u hi vām dātrā santi pūrvā yā pūrubhyaḥ trasadasyuḥ nitośe 
SA_GV01_rvh1-10u-6990	RV_4,038.01c kṣetrāsāṃ dadathur urvarāsāṃ ghanaṃ dasyubhyo abhibhūtim ugram //	kṣetrāsām dadathuḥ urvarāsām ghanam dasyubhyaḥ abhibhūtim ugram 
SA_GV01_rvh1-10u-6991	RV_4,038.02a uta vājinam puruniṣṣidhvānaṃ dadhikrām u dadathur viśvakṛṣṭim /	uta vājinam puru niṣṣidhvānam dadhikrām u dadathuḥ viśvakṛṣṭim 
SA_GV01_rvh1-10u-6992	RV_4,038.02c ṛjipyaṃ śyenam pruṣitapsum āśuṃ carkṛtyam aryo nṛpatiṃ na śūram //	ṛjipyam śyenam pruṣitapsum āśum carkṛtyam aryaḥ nṛpatim na śūram 
SA_GV01_rvh1-10u-6993	RV_4,038.03a yaṃ sīm anu pravateva dravantaṃ viśvaḥ pūrur madati harṣamāṇaḥ /	yam sīm anu pravatā iva dravantam viśvaḥ pūruḥ madati harṣamāṇaḥ 
SA_GV01_rvh1-10u-6994	RV_4,038.03c paḍbhir gṛdhyantam medhayuṃ na śūraṃ rathaturaṃ vātam iva dhrajantam //	paḍbhiḥ gṛdhyantam medhayum na śūram ratha turam vātam iva dhrajantam 
SA_GV01_rvh1-10u-6995	RV_4,038.04a yaḥ smārundhāno gadhyā samatsu sanutaraś carati goṣu gacchan /	yaḥ sma ārundhānaḥ gadhyā samatsu sanutaraḥ carati goṣu gacchan 
SA_GV01_rvh1-10u-6996	RV_4,038.04c āvirṛjīko vidathā nicikyat tiro aratim pary āpa āyoḥ //	āvirṛjīkaḥ vidathā nicikyat tiras aratim pari āpaḥ āyoḥ 
SA_GV01_rvh1-10u-6997	RV_4,038.05a uta smainaṃ vastramathiṃ na tāyum anu krośanti kṣitayo bhareṣu /	uta smā enam vastramathim na tāyum anu krośanti kṣitayaḥ bhareṣu 
SA_GV01_rvh1-10u-6998	RV_4,038.05c nīcāyamānaṃ jasuriṃ na śyenaṃ śravaś cācchā paśumac ca yūtham //	nīcāyamānam jasurim na śyenam śravaḥ ca acchā paśumat ca yūtham 
SA_GV01_rvh1-10u-6999	RV_4,038.06a uta smāsu prathamaḥ sariṣyan ni veveti śreṇibhī rathānām /	uta smāsu prathamaḥ sariṣyan ni veveti śreṇibhiḥ rathānām 
SA_GV01_rvh1-10u-7000	RV_4,038.06c srajaṃ kṛṇvāno janyo na śubhvā reṇuṃ rerihat kiraṇaṃ dadaśvān //	srajam kṛṇvānaḥ janyaḥ na śubhvā reṇum rerihat kiraṇam dadaśvān 
SA_GV01_rvh1-10u-7001	RV_4,038.07a uta sya vājī sahurir ṛtāvā śuśrūṣamāṇas tanvā samarye /	uta sya vājī sahuriḥ ṛtāvā śuśrūṣamāṇaḥ tanvā samarye 
SA_GV01_rvh1-10u-7002	RV_4,038.07c turaṃ yatīṣu turayann ṛjipyo 'dhi bhruvoḥ kirate reṇum ṛñjan //	turam yatīṣu turayan ṛjipyaḥ dhi bhruvoḥ kirate reṇum ṛñjan 
SA_GV01_rvh1-10u-7003	RV_4,038.08a uta smāsya tanyator iva dyor ṛghāyato abhiyujo bhayante /	uta sma asya tanyatoḥ iva dyoḥ ṛghāyataḥ abhiyujaḥ bhayante 
SA_GV01_rvh1-10u-7004	RV_4,038.08c yadā sahasram abhi ṣīm ayodhīd durvartuḥ smā bhavati bhīma ṛñjan //	yadā sahasram abhi sīm ayodhīt durvartuḥ smā bhavati bhīmaḥ ṛñjan 
SA_GV01_rvh1-10u-7005	RV_4,038.09a uta smāsya panayanti janā jūtiṃ kṛṣṭipro abhibhūtim āśoḥ /	uta sma asya panayanti janāḥ jūtim kṛṣṭipraḥ abhibhūtim āśoḥ 
SA_GV01_rvh1-10u-7006	RV_4,038.09c utainam āhuḥ samithe viyantaḥ parā dadhikrā asarat sahasraiḥ //	uta enam āhuḥ samithe viyantaḥ parā dadhikrāḥ asarat sahasraiḥ 
SA_GV01_rvh1-10u-7007	RV_4,038.10a ā dadhikrāḥ śavasā pañca kṛṣṭīḥ sūrya iva jyotiṣāpas tatāna /	ā dadhikrāḥ śavasā pañca kṛṣṭīḥ sūryaḥ iva jyotiṣā apaḥ tatāna 
SA_GV01_rvh1-10u-7008	RV_4,038.10c sahasrasāḥ śatasā vājy arvā pṛṇaktu madhvā sam imā vacāṃsi //	sahasra sāḥ śata sāḥ vājī arvā pṛṇaktu madhvā sam imā vacāṃsi 
SA_GV01_rvh1-10u-7009	RV_4,039.01a āśuṃ dadhikrāṃ tam u nu ṣṭavāma divas pṛthivyā uta carkirāma /	āśum dadhikrām tam u nu stavāma divaḥ pṛthivyāḥ uta carkirāma 
SA_GV01_rvh1-10u-7010	RV_4,039.01c ucchantīr mām uṣasaḥ sūdayantv ati viśvāni duritāni parṣan //	ucchantīḥ mām uṣasaḥ sūdayantu ati viśvāni duritāni parṣan 
SA_GV01_rvh1-10u-7011	RV_4,039.02a mahaś carkarmy arvataḥ kratuprā dadhikrāvṇaḥ puruvārasya vṛṣṇaḥ /	mahaḥ carkarmi arvataḥ kratu prāḥ dadhikrāvṇaḥ puru vārasya vṛṣṇaḥ 
SA_GV01_rvh1-10u-7012	RV_4,039.02c yam pūrubhyo dīdivāṃsaṃ nāgniṃ dadathur mitrāvaruṇā taturim //	yam pūrubhyaḥ dīdivāṃsam nā agnim dadathuḥ mitrāvaruṇā taturim 
SA_GV01_rvh1-10u-7013	RV_4,039.03a yo aśvasya dadhikrāvṇo akārīt samiddhe agnā uṣaso vyuṣṭau /	yaḥ aśvasya dadhikrāvṇaḥ akārīt samiddhe agnau uṣasaḥ vyuṣṭau 
SA_GV01_rvh1-10u-7014	RV_4,039.03c anāgasaṃ tam aditiḥ kṛṇotu sa mitreṇa varuṇenā sajoṣāḥ //	anāgasam tam aditiḥ kṛṇotu sa mitreṇa varuṇena sajoṣāḥ 
SA_GV01_rvh1-10u-7015	RV_4,039.04a dadhikrāvṇa iṣa ūrjo maho yad amanmahi marutāṃ nāma bhadram /	dadhikrāvṇaḥ iṣaḥ ūrjaḥ mahaḥ yat amanmahi marutām nāma bhadram 
SA_GV01_rvh1-10u-7016	RV_4,039.04c svastaye varuṇam mitram agniṃ havāmaha indraṃ vajrabāhum //	svastaye varuṇam mitram agnim havāmahe indram vajra bāhum 
SA_GV01_rvh1-10u-7017	RV_4,039.05a indram ived ubhaye vi hvayanta udīrāṇā yajñam upaprayantaḥ /	indram iva id ubhaye vi hvayante udīrāṇāḥ yajñam upaprayantaḥ 
SA_GV01_rvh1-10u-7018	RV_4,039.05c dadhikrām u sūdanam martyāya dadathur mitrāvaruṇā no aśvam //	dadhikrām u sūdanam martyāya dadathuḥ mitrāvaruṇā naḥ aśvam 
SA_GV01_rvh1-10u-7019	RV_4,039.06a dadhikrāvṇo akāriṣaṃ jiṣṇor aśvasya vājinaḥ /	dadhikrāvṇaḥ akāriṣam jiṣṇoḥ aśvasya vājinaḥ 
SA_GV01_rvh1-10u-7020	RV_4,039.06c surabhi no mukhā karat pra ṇa āyūṃṣi tāriṣat //	surabhi naḥ mukhā karat pra naḥ āyūṃṣi tāriṣat 
SA_GV01_rvh1-10u-7021	RV_4,040.01a dadhikrāvṇa id u nu carkirāma viśvā in mām uṣasaḥ sūdayantu /	dadhikrāvṇaḥ id u nu carkirāma viśvāḥ id mām uṣasaḥ sūdayantu 
SA_GV01_rvh1-10u-7022	RV_4,040.01c apām agner uṣasaḥ sūryasya bṛhaspater āṅgirasasya jiṣṇoḥ //	apām agneḥ uṣasaḥ sūryasya bṛhaspateḥ āṅgirasasya jiṣṇoḥ 
SA_GV01_rvh1-10u-7023	RV_4,040.02a satvā bhariṣo gaviṣo duvanyasac chravasyād iṣa uṣasas turaṇyasat /	satvā bhariṣaḥ gaviṣaḥ duvanyasad śravasyāt iṣaḥ uṣasaḥ turaṇyasad 
SA_GV01_rvh1-10u-7024	RV_4,040.02c satyo dravo dravaraḥ pataṅgaro dadhikrāveṣam ūrjaṃ svar janat //	satyaḥ dravaḥ dravaraḥ pataṅgaraḥ dadhikrāvā iṣam ūrjam svar janat 
SA_GV01_rvh1-10u-7025	RV_4,040.03a uta smāsya dravatas turaṇyataḥ parṇaṃ na ver anu vāti pragardhinaḥ /	uta sma asya dravataḥ turaṇyataḥ parṇam na veḥ anu vāti pragardhinaḥ 
SA_GV01_rvh1-10u-7026	RV_4,040.03c śyenasyeva dhrajato aṅkasam pari dadhikrāvṇaḥ sahorjā taritrataḥ //	śyenasya iva dhrajataḥ aṅkasam pari dadhikrāvṇaḥ saha ūrjā taritrataḥ 
SA_GV01_rvh1-10u-7027	RV_4,040.04a uta sya vājī kṣipaṇiṃ turaṇyati grīvāyām baddho apikakṣa āsani /	uta sya vājī kṣipaṇim turaṇyati grīvāyām baddhaḥ apikakṣe āsani 
SA_GV01_rvh1-10u-7028	RV_4,040.04c kratuṃ dadhikrā anu saṃtavītvat pathām aṅkāṃsy anv āpanīphaṇat //	kratum dadhikrāḥ anu saṃtavītvat pathām aṅkāṃsi anu āpanīphaṇat 
SA_GV01_rvh1-10u-7029	RV_4,040.05a haṃsaḥ śuciṣad vasur antarikṣasad dhotā vediṣad atithir duroṇasat /	haṃsaḥ śuci sad vasuḥ antarikṣa sad hotā vedi sad atithiḥ duroṇa sad 
SA_GV01_rvh1-10u-7030	RV_4,040.05c nṛṣad varasad ṛtasad vyomasad abjā gojā ṛtajā adrijā ṛtam //	nṛṣad vara sad ṛta sad vyoma sad ap jāḥ go jāḥ ṛta jāḥ adri jāḥ ṛtam 
SA_GV01_rvh1-10u-7031	RV_4,041.01a indrā ko vāṃ varuṇā sumnam āpa stomo haviṣmāṃ amṛto na hotā /	indrā kaḥ vām varuṇā sumnam āpa stomaḥ haviṣmān amṛtaḥ na hotā 
SA_GV01_rvh1-10u-7032	RV_4,041.01c yo vāṃ hṛdi kratumāṃ asmad uktaḥ pasparśad indrāvaruṇā namasvān //	yaḥ vām hṛdi kratumān asmat uktaḥ pasparśat indrāvaruṇāḥ namasvān 
SA_GV01_rvh1-10u-7033	RV_4,041.02a indrā ha yo varuṇā cakra āpī devau martaḥ sakhyāya prayasvān /	indrā ha yaḥ varuṇā cakre āpī devau martaḥ sakhyāya prayasvān 
SA_GV01_rvh1-10u-7034	RV_4,041.02c sa hanti vṛtrā samitheṣu śatrūn avobhir vā mahadbhiḥ sa pra śṛṇve //	sa hanti vṛtrā samitheṣu śatrūn avobhiḥ vā mahadbhiḥ sa pra śṛṇve 
SA_GV01_rvh1-10u-7035	RV_4,041.03a indrā ha ratnaṃ varuṇā dheṣṭhetthā nṛbhyaḥ śaśamānebhyas tā /	indrā ha ratnam varuṇā dheṣṭhā itthā nṛbhyaḥ śaśamānebhyaḥ tā 
SA_GV01_rvh1-10u-7036	RV_4,041.03c yadī sakhāyā sakhyāya somaiḥ sutebhiḥ suprayasā mādayaite //	yadī sakhāyā sakhyāya somaiḥ sutebhiḥ su prayasā mādayaite 
SA_GV01_rvh1-10u-7037	RV_4,041.04a indrā yuvaṃ varuṇā didyum asminn ojiṣṭham ugrā ni vadhiṣṭaṃ vajram /	indrā yuvam varuṇā didyum asmin ojiṣṭham ugrā ni vadhiṣṭam vajram 
SA_GV01_rvh1-10u-7038	RV_4,041.04c yo no durevo vṛkatir dabhītis tasmin mimāthām abhibhūty ojaḥ //	yaḥ naḥ durevaḥ vṛkatiḥ dabhītiḥ tasmin mimāthām abhibhūti ojaḥ 
SA_GV01_rvh1-10u-7039	RV_4,041.05a indrā yuvaṃ varuṇā bhūtam asyā dhiyaḥ pretārā vṛṣabheva dhenoḥ /	indrā yuvam varuṇā bhūtam asyāḥ dhiyaḥ pretārā vṛṣabhā iva dhenoḥ 
SA_GV01_rvh1-10u-7040	RV_4,041.05c sā no duhīyad yavaseva gatvī sahasradhārā payasā mahī gauḥ //	sā naḥ duhīyat yavasā iva gatvī sahasra dhārā payasā mahī gauḥ 
SA_GV01_rvh1-10u-7041	RV_4,041.06a toke hite tanaya urvarāsu sūro dṛśīke vṛṣaṇaś ca pauṃsye /	toke hite tanaye urvarāsu sūraḥ dṛśīke vṛṣaṇaḥ ca pauṃsye 
SA_GV01_rvh1-10u-7042	RV_4,041.06c indrā no atra varuṇā syātām avobhir dasmā paritakmyāyām //	indrā naḥ atra varuṇā syātām avobhiḥ dasmā paritakmyāyām 
SA_GV01_rvh1-10u-7043	RV_4,041.07a yuvām id dhy avase pūrvyāya pari prabhūtī gaviṣaḥ svāpī /	yuvām id hi avase pūrvyāya pari prabhūtī gaviṣaḥ svāpī 
SA_GV01_rvh1-10u-7044	RV_4,041.07c vṛṇīmahe sakhyāya priyāya śūrā maṃhiṣṭhā pitareva śambhū //	vṛṇīmahe sakhyāya priyāya śūrā maṃhiṣṭhā pitarā iva śambhū 
SA_GV01_rvh1-10u-7045	RV_4,041.08a tā vāṃ dhiyo 'vase vājayantīr ājiṃ na jagmur yuvayūḥ sudānū /	tāḥ vām dhiyaḥ vase vājayantīḥ ājim na jagmuḥ yuvayūḥ sudānū 
SA_GV01_rvh1-10u-7046	RV_4,041.08c śriye na gāva upa somam asthur indraṃ giro varuṇam me manīṣāḥ //	śriye na gāvaḥ upa somam asthuḥ indram giraḥ varuṇam me manīṣāḥ 
SA_GV01_rvh1-10u-7047	RV_4,041.09a imā indraṃ varuṇam me manīṣā agmann upa draviṇam icchamānāḥ /	imāḥ indram varuṇam me manīṣāḥ agman upa draviṇam icchamānāḥ 
SA_GV01_rvh1-10u-7048	RV_4,041.09c upem asthur joṣṭāra iva vasvo raghvīr iva śravaso bhikṣamāṇāḥ //	upa īm asthuḥ joṣṭāraḥ iva vasvaḥ raghvīḥ iva śravasaḥ bhikṣamāṇāḥ 
SA_GV01_rvh1-10u-7049	RV_4,041.10a aśvyasya tmanā rathyasya puṣṭer nityasya rāyaḥ patayaḥ syāma /	aśvyasya tmanā rathyasya puṣṭeḥ nityasya rāyaḥ patayaḥ syāma 
SA_GV01_rvh1-10u-7050	RV_4,041.10c tā cakrāṇā ūtibhir navyasībhir asmatrā rāyo niyutaḥ sacantām //	tā cakrāṇau ūtibhiḥ navyasībhiḥ asmatrā rāyaḥ niyutaḥ sacantām 
SA_GV01_rvh1-10u-7051	RV_4,041.11a ā no bṛhantā bṛhatībhir ūtī indra yātaṃ varuṇa vājasātau /	ā naḥ bṛhantā bṛhatībhiḥ ūtī indra yātam varuṇa vājasātau 
SA_GV01_rvh1-10u-7052	RV_4,041.11c yad didyavaḥ pṛtanāsu prakrīḷān tasya vāṃ syāma sanitāra ājeḥ //	yat didyavaḥ pṛtanāsu prakrīḍān tasya vām syāma sanitāraḥ ājeḥ 
SA_GV01_rvh1-10u-7053	RV_4,042.01a mama dvitā rāṣṭraṃ kṣatriyasya viśvāyor viśve amṛtā yathā naḥ /	mama dvitā rāṣṭram kṣatriyasya viśvāyoḥ viśve amṛtāḥ yathā naḥ 
SA_GV01_rvh1-10u-7054	RV_4,042.01c kratuṃ sacante varuṇasya devā rājāmi kṛṣṭer upamasya vavreḥ //	kratum sacante varuṇasya devāḥ rājāmi kṛṣṭeḥ upamasya vavreḥ 
SA_GV01_rvh1-10u-7055	RV_4,042.02a ahaṃ rājā varuṇo mahyaṃ tāny asuryāṇi prathamā dhārayanta /	aham rājā varuṇaḥ mahyam tāni asuryāṇi prathamā dhārayanta 
SA_GV01_rvh1-10u-7056	RV_4,042.02c kratuṃ sacante varuṇasya devā rājāmi kṛṣṭer upamasya vavreḥ //	kratum sacante varuṇasya devāḥ rājāmi kṛṣṭeḥ upamasya vavreḥ 
SA_GV01_rvh1-10u-7057	RV_4,042.03a aham indro varuṇas te mahitvorvī gabhīre rajasī sumeke /	aham indraḥ varuṇaḥ te mahitvā urvī gabhīre rajasī sumeke 
SA_GV01_rvh1-10u-7058	RV_4,042.03c tvaṣṭeva viśvā bhuvanāni vidvān sam airayaṃ rodasī dhārayaṃ ca //	tvaṣṭā iva viśvā bhuvanāni vidvān sam airayam rodasī dhārayam ca 
SA_GV01_rvh1-10u-7059	RV_4,042.04a aham apo apinvam ukṣamāṇā dhārayaṃ divaṃ sadana ṛtasya /	aham apaḥ apinvam ukṣamāṇāḥ dhārayam divam sadane ṛtasya 
SA_GV01_rvh1-10u-7060	RV_4,042.04c ṛtena putro aditer ṛtāvota tridhātu prathayad vi bhūma //	ṛtena putraḥ aditeḥ ṛtāvā uta tri dhātu prathayat vi bhūma 
SA_GV01_rvh1-10u-7061	RV_4,042.05a māṃ naraḥ svaśvā vājayanto māṃ vṛtāḥ samaraṇe havante /	mām naraḥ su aśvāḥ vājayantaḥ mām vṛtāḥ samaraṇe havante 
SA_GV01_rvh1-10u-7062	RV_4,042.05c kṛṇomy ājim maghavāham indra iyarmi reṇum abhibhūtyojāḥ //	kṛṇomi ājim maghavā aham indraḥ iyarmi reṇum abhibhūti ojāḥ 
SA_GV01_rvh1-10u-7063	RV_4,042.06a ahaṃ tā viśvā cakaraṃ nakir mā daivyaṃ saho varate apratītam /	aham tā viśvā cakaram nakir mā daivyam sahaḥ varate apratītam 
SA_GV01_rvh1-10u-7064	RV_4,042.06c yan mā somāso mamadan yad ukthobhe bhayete rajasī apāre //	yat mā somāsaḥ mamadan yat ukthā ubhe bhayete rajasī apāre 
SA_GV01_rvh1-10u-7065	RV_4,042.07a viduṣ ṭe viśvā bhuvanāni tasya tā pra bravīṣi varuṇāya vedhaḥ /	viduḥ te viśvā bhuvanāni tasya tā pra bravīṣi varuṇāya vedhaḥ 
SA_GV01_rvh1-10u-7066	RV_4,042.07c tvaṃ vṛtrāṇi śṛṇviṣe jaghanvān tvaṃ vṛtāṃ ariṇā indra sindhūn //	tvam vṛtrāṇi śṛṇviṣe jaghanvān tvam vṛtām ariṇāḥ indra sindhūn 
SA_GV01_rvh1-10u-7067	RV_4,042.08a asmākam atra pitaras ta āsan sapta ṛṣayo daurgahe badhyamāne /	asmākam atra pitaraḥ te āsan sapta ṛṣayaḥ daurgahe badhyamāne 
SA_GV01_rvh1-10u-7068	RV_4,042.08c ta āyajanta trasadasyum asyā indraṃ na vṛtraturam ardhadevam //	te āyajanta trasadasyum asyāḥ indram na vṛtra turam ardha devam 
SA_GV01_rvh1-10u-7069	RV_4,042.09a purukutsānī hi vām adāśad dhavyebhir indrāvaruṇā namobhiḥ /	purukutsānī hi vām adāśat havyebhiḥ indrāvaruṇā namobhiḥ 
SA_GV01_rvh1-10u-7070	RV_4,042.09c athā rājānaṃ trasadasyum asyā vṛtrahaṇaṃ dadathur ardhadevam //	athā rājānam trasadasyum asyāḥ vṛtra haṇam dadathuḥ ardha devam 
SA_GV01_rvh1-10u-7071	RV_4,042.10a rāyā vayaṃ sasavāṃso madema havyena devā yavasena gāvaḥ /	rāyā vayam sasavāṃsaḥ madema havyena devāḥ yavasena gāvaḥ 
SA_GV01_rvh1-10u-7072	RV_4,042.10c tāṃ dhenum indrāvaruṇā yuvaṃ no viśvāhā dhattam anapasphurantīm //	tām dhenum indrāvaruṇāḥ yuvam naḥ viśvāhā dhattam an apasphurantīm 
SA_GV01_rvh1-10u-7073	RV_4,043.01a ka u śravat katamo yajñiyānāṃ vandāru devaḥ katamo juṣāte /	kaḥ u śravat katamaḥ yajñiyānām vandāru devaḥ katamaḥ juṣāte 
SA_GV01_rvh1-10u-7074	RV_4,043.01c kasyemāṃ devīm amṛteṣu preṣṭhāṃ hṛdi śreṣāma suṣṭutiṃ suhavyām //	kasya imām devīm amṛteṣu preṣṭhām hṛdi śreṣāma suṣṭutim su havyām 
SA_GV01_rvh1-10u-7075	RV_4,043.02a ko mṛḷāti katama āgamiṣṭho devānām u katamaḥ śambhaviṣṭhaḥ /	kaḥ mṛḍāti katamaḥ āgamiṣṭhaḥ devānām u katamaḥ śambhaviṣṭhaḥ 
SA_GV01_rvh1-10u-7076	RV_4,043.02c rathaṃ kam āhur dravadaśvam āśuṃ yaṃ sūryasya duhitāvṛṇīta //	ratham kam āhuḥ dravat aśvam āśum yam sūryasya duhitā avṛṇīta 
SA_GV01_rvh1-10u-7077	RV_4,043.03a makṣū hi ṣmā gacchatha īvato dyūn indro na śaktim paritakmyāyām /	makṣū hi sma gacchathaḥ īvataḥ dyūn indraḥ na śaktim paritakmyāyām 
SA_GV01_rvh1-10u-7078	RV_4,043.03c diva ājātā divyā suparṇā kayā śacīnām bhavathaḥ śaciṣṭhā //	divaḥ ājātā divyā suparṇā kayā śacīnām bhavathaḥ śaciṣṭhā 
SA_GV01_rvh1-10u-7079	RV_4,043.04a kā vām bhūd upamātiḥ kayā na āśvinā gamatho hūyamānā /	kā vām bhūt upamātiḥ kayā naḥ āśvinā gamathaḥ hūyamānā 
SA_GV01_rvh1-10u-7080	RV_4,043.04c ko vām mahaś cit tyajaso abhīka uruṣyatam mādhvī dasrā na ūtī //	kaḥ vām mahaḥ cit tyajasaḥ abhīke uruṣyatam mādhvī dasrā naḥ ūtī 
SA_GV01_rvh1-10u-7081	RV_4,043.05a uru vāṃ rathaḥ pari nakṣati dyām ā yat samudrād abhi vartate vām /	uru vām rathaḥ pari nakṣati dyām ā yat samudrāt abhi vartate vām 
SA_GV01_rvh1-10u-7082	RV_4,043.05c madhvā mādhvī madhu vām pruṣāyan yat sīṃ vām pṛkṣo bhurajanta pakvāḥ //	madhvā mādhvī madhu vām pruṣāyan yat sīm vām pṛkṣaḥ bhurajanta pakvāḥ 
SA_GV01_rvh1-10u-7083	RV_4,043.06a sindhur ha vāṃ rasayā siñcad aśvān ghṛṇā vayo 'ruṣāsaḥ pari gman /	sindhuḥ ha vām rasayā siñcat aśvān ghṛṇāḥ vayaḥ ruṣāsaḥ pari gman 
SA_GV01_rvh1-10u-7084	RV_4,043.06c tad ū ṣu vām ajiraṃ ceti yānaṃ yena patī bhavathaḥ sūryāyāḥ //	tat u su vām ajiram ceti yānam yena patī bhavathaḥ sūryāyāḥ 
SA_GV01_rvh1-10u-7085	RV_4,043.07a iheha yad vāṃ samanā papṛkṣe seyam asme sumatir vājaratnā /	iha iha yat vām samanā sā iyam asme sumatiḥ vāja ratnā 
SA_GV01_rvh1-10u-7086	RV_4,043.07c uruṣyataṃ jaritāraṃ yuvaṃ ha śritaḥ kāmo nāsatyā yuvadrik //	uruṣyatam jaritāram yuvam ha śritaḥ kāmaḥ nāsatyā yuvadrik 
SA_GV01_rvh1-10u-7087	RV_4,044.01a taṃ vāṃ rathaṃ vayam adyā huvema pṛthujrayam aśvinā saṃgatiṃ goḥ /	tam vām ratham vayam adya ā huvema pṛthujrayam aśvinā saṃgatim goḥ 
SA_GV01_rvh1-10u-7088	RV_4,044.01c yaḥ sūryāṃ vahati vandhurāyur girvāhasam purutamaṃ vasūyum //	yaḥ sūryām vahati vandhurāyuḥ gir vāhasam purutamam vasūyum 
SA_GV01_rvh1-10u-7089	RV_4,044.02a yuvaṃ śriyam aśvinā devatā tāṃ divo napātā vanathaḥ śacībhiḥ /	yuvam śriyam aśvinā devatā tām divaḥ napātā vanathaḥ śacībhiḥ 
SA_GV01_rvh1-10u-7090	RV_4,044.02c yuvor vapur abhi pṛkṣaḥ sacante vahanti yat kakuhāso rathe vām //	yuvoḥ vapuḥ abhi pṛkṣaḥ sacante vahanti yat kakuhāsaḥ rathe vām 
SA_GV01_rvh1-10u-7091	RV_4,044.03a ko vām adyā karate rātahavya ūtaye vā sutapeyāya vārkaiḥ /	kaḥ vām adyā karate rāta havyaḥ ūtaye vā suta peyāya vā arkaiḥ 
SA_GV01_rvh1-10u-7092	RV_4,044.03c ṛtasya vā vanuṣe pūrvyāya namo yemāno aśvinā vavartat //	ṛtasya vā vanuṣe pūrvyāya namaḥ yemānaḥ aśvinā vavartat 
SA_GV01_rvh1-10u-7093	RV_4,044.04a hiraṇyayena purubhū rathenemaṃ yajñaṃ nāsatyopa yātam /	hiraṇyayena puru bhū rathena imam yajñam nāsatyā upa yātam 
SA_GV01_rvh1-10u-7094	RV_4,044.04c pibātha in madhunaḥ somyasya dadhatho ratnaṃ vidhate janāya //	pibāthaḥ id madhunaḥ somyasya dadhathaḥ ratnam vidhate janāya 
SA_GV01_rvh1-10u-7095	RV_4,044.05a ā no yātaṃ divo acchā pṛthivyā hiraṇyayena suvṛtā rathena /	ā naḥ yātam divaḥ acchā pṛthivyāḥ hiraṇyayena suvṛtā rathena 
SA_GV01_rvh1-10u-7096	RV_4,044.05c mā vām anye ni yaman devayantaḥ saṃ yad dade nābhiḥ pūrvyā vām //	mā vām anye ni yaman devayantaḥ sam yat dade nābhiḥ pūrvyā vām 
SA_GV01_rvh1-10u-7097	RV_4,044.06a nū no rayim puruvīram bṛhantaṃ dasrā mimāthām ubhayeṣv asme /	nu naḥ rayim puru vīram bṛhantam dasrā mimāthām ubhayeṣu asme 
SA_GV01_rvh1-10u-7098	RV_4,044.06c naro yad vām aśvinā stomam āvan sadhastutim ājamīḷhāso agman //	naraḥ yat vām aśvinā stomam āvan sadhastutim ājamīḍhāsaḥ agman 
SA_GV01_rvh1-10u-7099	RV_4,044.07a iheha yad vāṃ samanā papṛkṣe seyam asme sumatir vājaratnā /	iha iha yat vām samanā sā iyam asme sumatiḥ vāja ratnā 
SA_GV01_rvh1-10u-7100	RV_4,044.07c uruṣyataṃ jaritāraṃ yuvaṃ ha śritaḥ kāmo nāsatyā yuvadrik //	uruṣyatam jaritāram yuvam ha śritaḥ kāmaḥ nāsatyā yuvadrik 
SA_GV01_rvh1-10u-7101	RV_4,045.01a eṣa sya bhānur ud iyarti yujyate rathaḥ parijmā divo asya sānavi /	eṣa sya bhānuḥ ud iyarti yujyate rathaḥ parijmā divaḥ asya sānavi 
SA_GV01_rvh1-10u-7102	RV_4,045.01c pṛkṣāso asmin mithunā adhi trayo dṛtis turīyo madhuno vi rapśate //	pṛkṣāsaḥ asmin mithunāḥ adhi trayaḥ dṛtiḥ turīyaḥ madhunaḥ vi rapśate 
SA_GV01_rvh1-10u-7103	RV_4,045.02a ud vām pṛkṣāso madhumanta īrate rathā aśvāsa uṣaso vyuṣṭiṣu /	ud vām pṛkṣāsaḥ madhumantaḥ īrate rathāḥ aśvāsaḥ uṣasaḥ vyuṣṭiṣu 
SA_GV01_rvh1-10u-7104	RV_4,045.02c aporṇuvantas tama ā parīvṛtaṃ svar ṇa śukraṃ tanvanta ā rajaḥ //	aporṇuvantaḥ tamaḥ ā parīvṛtam svar na śukram tanvantaḥ ā rajaḥ 
SA_GV01_rvh1-10u-7105	RV_4,045.03a madhvaḥ pibatam madhupebhir āsabhir uta priyam madhune yuñjāthāṃ ratham /	madhvaḥ pibatam madhupebhiḥ āsabhiḥ uta priyam madhune yuñjāthām ratham 
SA_GV01_rvh1-10u-7106	RV_4,045.03c ā vartanim madhunā jinvathas patho dṛtiṃ vahethe madhumantam aśvinā //	ā vartanim madhunā jinvathaḥ pathaḥ dṛtim vahethe madhumantam aśvinā 
SA_GV01_rvh1-10u-7107	RV_4,045.04a haṃsāso ye vām madhumanto asridho hiraṇyaparṇā uhuva uṣarbudhaḥ /	haṃsāsaḥ ye vām madhumantaḥ asridhaḥ hiraṇya parṇāḥ uhuve uṣarbudhaḥ 
SA_GV01_rvh1-10u-7108	RV_4,045.04c udapruto mandino mandinispṛśo madhvo na makṣaḥ savanāni gacchathaḥ //	uda prutaḥ mandinaḥ mandi nispṛśaḥ madhvaḥ na makṣaḥ savanāni gacchathaḥ 
SA_GV01_rvh1-10u-7109	RV_4,045.05a svadhvarāso madhumanto agnaya usrā jarante prati vastor aśvinā /	su adhvarāsaḥ madhumantaḥ agnayaḥ usrāḥ jarante prati vastoḥ aśvinā 
SA_GV01_rvh1-10u-7110	RV_4,045.05c yan niktahastas taraṇir vicakṣaṇaḥ somaṃ suṣāva madhumantam adribhiḥ //	yat nikta hastaḥ taraṇiḥ vicakṣaṇaḥ somam suṣāva madhumantam adribhiḥ 
SA_GV01_rvh1-10u-7111	RV_4,045.06a ākenipāso ahabhir davidhvataḥ svar ṇa śukraṃ tanvanta ā rajaḥ /	ākenipāsaḥ ahabhiḥ davidhvataḥ svar na śukram tanvantaḥ ā rajaḥ 
SA_GV01_rvh1-10u-7112	RV_4,045.06c sūraś cid aśvān yuyujāna īyate viśvāṃ anu svadhayā cetathas pathaḥ //	sūraḥ cit aśvān yuyujānaḥ īyate viśvān anu svadhayā cetathaḥ pathaḥ 
SA_GV01_rvh1-10u-7113	RV_4,045.07a pra vām avocam aśvinā dhiyandhā rathaḥ svaśvo ajaro yo asti /	pra vām avocam aśvinā dhiyandhāḥ rathaḥ su aśvaḥ ajaraḥ yaḥ asti 
SA_GV01_rvh1-10u-7114	RV_4,045.07c yena sadyaḥ pari rajāṃsi yātho haviṣmantaṃ taraṇim bhojam accha //	yena sadyas pari rajāṃsi yāthaḥ haviṣmantam taraṇim bhojam accha 
SA_GV01_rvh1-10u-7115	RV_4,046.01a agram pibā madhūnāṃ sutaṃ vāyo diviṣṭiṣu /	agram pibā madhūnām sutam vāyo diviṣṭiṣu 
SA_GV01_rvh1-10u-7116	RV_4,046.01c tvaṃ hi pūrvapā asi //	tvam hi pūrva pāḥ asi 
SA_GV01_rvh1-10u-7117	RV_4,046.02a śatenā no abhiṣṭibhir niyutvāṃ indrasārathiḥ /	śatena ā naḥ abhiṣṭibhiḥ niyutvān indra sārathiḥ 
SA_GV01_rvh1-10u-7118	RV_4,046.02c vāyo sutasya tṛmpatam //	vāyo sutasya tṛmpatam 
SA_GV01_rvh1-10u-7119	RV_4,046.03a ā vāṃ sahasraṃ haraya indravāyū abhi prayaḥ /	ā vām sahasram harayaḥ indra vāyū abhi prayaḥ 
SA_GV01_rvh1-10u-7120	RV_4,046.03c vahantu somapītaye //	vahantu soma pītaye 
SA_GV01_rvh1-10u-7121	RV_4,046.04a rathaṃ hiraṇyavandhuram indravāyū svadhvaram /	ratham hiraṇya vandhuram indra vāyū su adhvaram 
SA_GV01_rvh1-10u-7122	RV_4,046.04c ā hi sthātho divispṛśam //	ā hi sthāthaḥ divispṛśam 
SA_GV01_rvh1-10u-7123	RV_4,046.05a rathena pṛthupājasā dāśvāṃsam upa gacchatam /	rathena pṛthu pājasā dāśvāṃsam upa gacchatam 
SA_GV01_rvh1-10u-7124	RV_4,046.05c indravāyū ihā gatam //	indra vāyū iha ā gatam 
SA_GV01_rvh1-10u-7125	RV_4,046.06a indravāyū ayaṃ sutas taṃ devebhiḥ sajoṣasā /	indra vāyū ayam sutaḥ tam devebhiḥ sajoṣasā 
SA_GV01_rvh1-10u-7126	RV_4,046.06c pibataṃ dāśuṣo gṛhe //	pibatam dāśuṣaḥ gṛhe 
SA_GV01_rvh1-10u-7127	RV_4,046.07a iha prayāṇam astu vām indravāyū vimocanam /	iha prayāṇam astu vām indra vāyū vimocanam 
SA_GV01_rvh1-10u-7128	RV_4,046.07c iha vāṃ somapītaye //	iha vām soma pītaye 
SA_GV01_rvh1-10u-7129	RV_4,047.01a vāyo śukro ayāmi te madhvo agraṃ diviṣṭiṣu /	vāyo śukraḥ ayāmi te madhvaḥ agram diviṣṭiṣu 
SA_GV01_rvh1-10u-7130	RV_4,047.01c ā yāhi somapītaye spārho deva niyutvatā //	ā yāhi soma pītaye spārhaḥ deva niyutvatā 
SA_GV01_rvh1-10u-7131	RV_4,047.02a indraś ca vāyav eṣāṃ somānām pītim arhathaḥ /	indraḥ ca vāyo eṣām somānām pītim arhathaḥ 
SA_GV01_rvh1-10u-7132	RV_4,047.02c yuvāṃ hi yantīndavo nimnam āpo na sadhryak //	yuvām hi yanti indavaḥ nimnam āpaḥ na sadhryak 
SA_GV01_rvh1-10u-7133	RV_4,047.03a vāyav indraś ca śuṣmiṇā sarathaṃ śavasas patī /	vāyo indraḥ ca śuṣmiṇā sa ratham śavasaḥ patī 
SA_GV01_rvh1-10u-7134	RV_4,047.03c niyutvantā na ūtaya ā yātaṃ somapītaye //	niyutvantā naḥ ūtaye ā yātam soma pītaye 
SA_GV01_rvh1-10u-7135	RV_4,047.04a yā vāṃ santi puruspṛho niyuto dāśuṣe narā /	yāḥ vām santi puruspṛhaḥ niyutaḥ dāśuṣe narā 
SA_GV01_rvh1-10u-7136	RV_4,047.04c asme tā yajñavāhasendravāyū ni yacchatam //	asme tā yajña vāhasā indra vāyū ni yacchatam 
SA_GV01_rvh1-10u-7137	RV_4,048.01a vihi hotrā avītā vipo na rāyo aryaḥ /	vihi hotrāḥ a vītāḥ vipaḥ na rāyaḥ aryaḥ 
SA_GV01_rvh1-10u-7138	RV_4,048.01c vāyav ā candreṇa rathena yāhi sutasya pītaye //	vāyo ā candreṇa rathena yāhi sutasya pītaye 
SA_GV01_rvh1-10u-7139	RV_4,048.02a niryuvāṇo aśastīr niyutvāṃ indrasārathiḥ /	niryuvāṇaḥ aśastīḥ niyutvān indra sārathiḥ 
SA_GV01_rvh1-10u-7140	RV_4,048.02c vāyav ā candreṇa rathena yāhi sutasya pītaye //	vāyo ā candreṇa rathena yāhi sutasya pītaye 
SA_GV01_rvh1-10u-7141	RV_4,048.03a anu kṛṣṇe vasudhitī yemāte viśvapeśasā /	anu kṛṣṇe vasu dhitī yemāte viśva peśasā 
SA_GV01_rvh1-10u-7142	RV_4,048.03c vāyav ā candreṇa rathena yāhi sutasya pītaye //	vāyo ā candreṇa rathena yāhi sutasya pītaye 
SA_GV01_rvh1-10u-7143	RV_4,048.04a vahantu tvā manoyujo yuktāso navatir nava /	vahantu tvā manaḥ yujaḥ yuktāsaḥ navatiḥ nava 
SA_GV01_rvh1-10u-7144	RV_4,048.04c vāyav ā candreṇa rathena yāhi sutasya pītaye //	vāyo ā candreṇa rathena yāhi sutasya pītaye 
SA_GV01_rvh1-10u-7145	RV_4,048.05a vāyo śataṃ harīṇāṃ yuvasva poṣyāṇām /	vāyo śatam harīṇām yuvasva poṣyāṇām 
SA_GV01_rvh1-10u-7146	RV_4,048.05c uta vā te sahasriṇo ratha ā yātu pājasā //	uta vā te sahasriṇaḥ rathaḥ ā yātu pājasā 
SA_GV01_rvh1-10u-7147	RV_4,049.01a idaṃ vām āsye haviḥ priyam indrābṛhaspatī /	idam vām āsye haviḥ priyam indrābṛhaspatī 
SA_GV01_rvh1-10u-7148	RV_4,049.01c uktham madaś ca śasyate //	uktham madaḥ ca śasyate 
SA_GV01_rvh1-10u-7149	RV_4,049.02a ayaṃ vām pari ṣicyate soma indrābṛhaspatī /	ayam vām pari sicyate somaḥ indrābṛhaspatī 
SA_GV01_rvh1-10u-7150	RV_4,049.02c cārur madāya pītaye //	cāruḥ madāya pītaye 
SA_GV01_rvh1-10u-7151	RV_4,049.03a ā na indrābṛhaspatī gṛham indraś ca gacchatam /	ā naḥ indrābṛhaspatī gṛham indraḥ ca gacchatam 
SA_GV01_rvh1-10u-7152	RV_4,049.03c somapā somapītaye //	soma pā soma pītaye 
SA_GV01_rvh1-10u-7153	RV_4,049.04a asme indrābṛhaspatī rayiṃ dhattaṃ śatagvinam /	asme indrābṛhaspatī rayim dhattam śatagvinam 
SA_GV01_rvh1-10u-7154	RV_4,049.04c aśvāvantaṃ sahasriṇam //	aśvāvantam sahasriṇam 
SA_GV01_rvh1-10u-7155	RV_4,049.05a indrābṛhaspatī vayaṃ sute gīrbhir havāmahe /	indrābṛhaspatī vayam sute gīrbhiḥ havāmahe 
SA_GV01_rvh1-10u-7156	RV_4,049.05c asya somasya pītaye //	asya somasya pītaye 
SA_GV01_rvh1-10u-7157	RV_4,049.06a somam indrābṛhaspatī pibataṃ dāśuṣo gṛhe /	somam indrābṛhaspatī pibatam dāśuṣaḥ gṛhe 
SA_GV01_rvh1-10u-7158	RV_4,049.06c mādayethāṃ tadokasā //	mādayethām tad okasā 
SA_GV01_rvh1-10u-7159	RV_4,050.01a yas tastambha sahasā vi jmo antān bṛhaspatis triṣadhastho raveṇa /	yaḥ tastambha sahasā vi jmaḥ antān bṛhaspatiḥ triṣadhasthaḥ raveṇa 
SA_GV01_rvh1-10u-7160	RV_4,050.01c tam pratnāsa ṛṣayo dīdhyānāḥ puro viprā dadhire mandrajihvam //	tam pratnāsaḥ ṛṣayaḥ dīdhyānāḥ puras viprāḥ dadhire mandra jihvam 
SA_GV01_rvh1-10u-7161	RV_4,050.02a dhunetayaḥ supraketam madanto bṛhaspate abhi ye nas tatasre /	dhunetayaḥ su praketam madantaḥ bṛhaspate abhi ye naḥ tatasre 
SA_GV01_rvh1-10u-7162	RV_4,050.02c pṛṣantaṃ sṛpram adabdham ūrvam bṛhaspate rakṣatād asya yonim //	pṛṣantam sṛpram adabdham ūrvam bṛhaspate rakṣatāt asya yonim 
SA_GV01_rvh1-10u-7163	RV_4,050.03a bṛhaspate yā paramā parāvad ata ā ta ṛtaspṛśo ni ṣeduḥ /	bṛhaspate yā paramā parāvat atas ā te ṛta spṛśaḥ ni seduḥ 
SA_GV01_rvh1-10u-7164	RV_4,050.03c tubhyaṃ khātā avatā adridugdhā madhva ścotanty abhito virapśam //	tubhyam khātāḥ avatāḥ adri dugdhāḥ madhvaḥ ścotanti abhitas virapśam 
SA_GV01_rvh1-10u-7165	RV_4,050.04a bṛhaspatiḥ prathamaṃ jāyamāno maho jyotiṣaḥ parame vyoman /	bṛhaspatiḥ prathamam jāyamānaḥ mahaḥ jyotiṣaḥ parame vyoman 
SA_GV01_rvh1-10u-7166	RV_4,050.04c saptāsyas tuvijāto raveṇa vi saptaraśmir adhamat tamāṃsi //	sapta āsyaḥ tuvi jātaḥ raveṇa vi sapta raśmiḥ adhamat tamāṃsi 
SA_GV01_rvh1-10u-7167	RV_4,050.05a sa suṣṭubhā sa ṛkvatā gaṇena valaṃ ruroja phaligaṃ raveṇa /	sa suṣṭubhā saḥ ṛkvatā gaṇena valam ruroja phaligam raveṇa 
SA_GV01_rvh1-10u-7168	RV_4,050.05c bṛhaspatir usriyā havyasūdaḥ kanikradad vāvaśatīr ud ājat //	bṛhaspatiḥ usriyāḥ havyasūdaḥ kanikradat vāvaśatīḥ ud ājat 
SA_GV01_rvh1-10u-7169	RV_4,050.06a evā pitre viśvadevāya vṛṣṇe yajñair vidhema namasā havirbhiḥ /	eva pitre viśva devāya vṛṣṇe yajñaiḥ vidhema namasā havirbhiḥ 
SA_GV01_rvh1-10u-7170	RV_4,050.06c bṛhaspate suprajā vīravanto vayaṃ syāma patayo rayīṇām //	bṛhaspate su prajāḥ vīravantaḥ vayam syāma patayaḥ rayīṇām 
SA_GV01_rvh1-10u-7171	RV_4,050.07a sa id rājā pratijanyāni viśvā śuṣmeṇa tasthāv abhi vīryeṇa /	saḥ id rājā pratijanyāni viśvā śuṣmeṇa tasthau abhi vīryeṇa 
SA_GV01_rvh1-10u-7172	RV_4,050.07c bṛhaspatiṃ yaḥ subhṛtam bibharti valgūyati vandate pūrvabhājam //	bṛhaspatim yaḥ su bhṛtam bibharti valgūyati vandate pūrvabhājam 
SA_GV01_rvh1-10u-7173	RV_4,050.08a sa it kṣeti sudhita okasi sve tasmā iḷā pinvate viśvadānīm /	saḥ id kṣeti sudhite okasi sve tasmai iḷā pinvate viśvadānīm 
SA_GV01_rvh1-10u-7174	RV_4,050.08c tasmai viśaḥ svayam evā namante yasmin brahmā rājani pūrva eti //	tasmai viśaḥ svayam evā namante yasmin brahmā rājani pūrvaḥ eti 
SA_GV01_rvh1-10u-7175	RV_4,050.09a apratīto jayati saṃ dhanāni pratijanyāny uta yā sajanyā /	apratītaḥ jayati sam dhanāni pratijanyāni uta yā sajanyā 
SA_GV01_rvh1-10u-7176	RV_4,050.09c avasyave yo varivaḥ kṛṇoti brahmaṇe rājā tam avanti devāḥ //	avasyave yaḥ varivaḥ kṛṇoti brahmaṇe rājā tam avanti devāḥ 
SA_GV01_rvh1-10u-7177	RV_4,050.10a indraś ca somam pibatam bṛhaspate 'smin yajñe mandasānā vṛṣaṇvasū /	indraḥ ca somam pibatam bṛhaspate smin yajñe mandasānā vṛṣaṇvasū 
SA_GV01_rvh1-10u-7178	RV_4,050.10c ā vāṃ viśantv indavaḥ svābhuvo 'sme rayiṃ sarvavīraṃ ni yacchatam //	ā vām viśantu indavaḥ su ābhuvaḥ sme rayim sarva vīram ni yacchatam 
SA_GV01_rvh1-10u-7179	RV_4,050.11a bṛhaspata indra vardhataṃ naḥ sacā sā vāṃ sumatir bhūtv asme /	bṛhaspate indra vardhatam naḥ sacā sā vām sumatiḥ bhūtu asme 
SA_GV01_rvh1-10u-7180	RV_4,050.11c aviṣṭaṃ dhiyo jigṛtam purandhīr jajastam aryo vanuṣām arātīḥ //	aviṣṭam dhiyaḥ jigṛtam purandhīḥ jajastam aryaḥ vanuṣām arātīḥ 
SA_GV01_rvh1-10u-7181	RV_4,051.01a idam u tyat purutamam purastāj jyotis tamaso vayunāvad asthāt /	idam u tyad purutamam purastāt jyotiḥ tamasaḥ vayunāvat asthāt 
SA_GV01_rvh1-10u-7182	RV_4,051.01c nūnaṃ divo duhitaro vibhātīr gātuṃ kṛṇavann uṣaso janāya //	nūnam divaḥ duhitaraḥ vibhātīḥ gātum kṛṇavan uṣasaḥ janāya 
SA_GV01_rvh1-10u-7183	RV_4,051.02a asthur u citrā uṣasaḥ purastān mitā iva svaravo 'dhvareṣu /	asthuḥ u citrāḥ uṣasaḥ purastāt mitāḥ iva svaravaḥ dhvareṣu 
SA_GV01_rvh1-10u-7184	RV_4,051.02c vy ū vrajasya tamaso dvārocchantīr avrañ chucayaḥ pāvakāḥ //	vi ū vrajasya tamasaḥ dvārā ucchantīḥ avram śucayaḥ pāvakāḥ 
SA_GV01_rvh1-10u-7185	RV_4,051.03a ucchantīr adya citayanta bhojān rādhodeyāyoṣaso maghonīḥ /	ucchantīḥ adya citayanta bhojān rādhaḥ deyāya uṣasaḥ maghonīḥ 
SA_GV01_rvh1-10u-7186	RV_4,051.03c acitre antaḥ paṇayaḥ sasantv abudhyamānās tamaso vimadhye //	acitre antar paṇayaḥ sasantu a budhyamānāḥ tamasaḥ vimadhye 
SA_GV01_rvh1-10u-7187	RV_4,051.04a kuvit sa devīḥ sanayo navo vā yāmo babhūyād uṣaso vo adya /	kuvid sa devīḥ sanayaḥ navaḥ vā yāmaḥ babhūyāt uṣasaḥ vaḥ adya 
SA_GV01_rvh1-10u-7188	RV_4,051.04c yenā navagve aṅgire daśagve saptāsye revatī revad ūṣa //	yena navagve aṅgire daśagve sapta āsye revatī revat ūṣa 
SA_GV01_rvh1-10u-7189	RV_4,051.05a yūyaṃ hi devīr ṛtayugbhir aśvaiḥ pariprayātha bhuvanāni sadyaḥ /	yūyam hi devīḥ ṛta yugbhiḥ aśvaiḥ pariprayātha bhuvanāni sadyas 
SA_GV01_rvh1-10u-7190	RV_4,051.05c prabodhayantīr uṣasaḥ sasantaṃ dvipāc catuṣpāc carathāya jīvam //	prabodhayantīḥ uṣasaḥ sasantam dvipād catuṣpād carathāya jīvam 
SA_GV01_rvh1-10u-7191	RV_4,051.06a kva svid āsāṃ katamā purāṇī yayā vidhānā vidadhur ṛbhūṇām /	kva svid āsām katamā purāṇī yayā vidhānā vidadhuḥ ṛbhūṇām 
SA_GV01_rvh1-10u-7192	RV_4,051.06c śubhaṃ yac chubhrā uṣasaś caranti na vi jñāyante sadṛśīr ajuryāḥ //	śubham yat śubhrāḥ uṣasaḥ caranti na vi jñāyante sadṛśīḥ ajuryāḥ 
SA_GV01_rvh1-10u-7193	RV_4,051.07a tā ghā tā bhadrā uṣasaḥ purāsur abhiṣṭidyumnā ṛtajātasatyāḥ /	tāḥ gha tāḥ bhadrāḥ uṣasaḥ purā āsuḥ abhiṣṭi dyumnāḥ ṛta jāta satyāḥ 
SA_GV01_rvh1-10u-7194	RV_4,051.07c yāsv ījānaḥ śaśamāna ukthai stuvañ chaṃsan draviṇaṃ sadya āpa //	yāsu ījānaḥ śaśamānaḥ ukthaiḥ stuvam chaṃsan draviṇam sadyas āpa 
SA_GV01_rvh1-10u-7195	RV_4,051.08a tā ā caranti samanā purastāt samānataḥ samanā paprathānāḥ /	tāḥ ā caranti samanā purastāt samānatas samanā paprathānāḥ 
SA_GV01_rvh1-10u-7196	RV_4,051.08c ṛtasya devīḥ sadaso budhānā gavāṃ na sargā uṣaso jarante //	ṛtasya devīḥ sadasaḥ budhānāḥ gavām na sargāḥ uṣasaḥ jarante 
SA_GV01_rvh1-10u-7197	RV_4,051.09a tā in nv eva samanā samānīr amītavarṇā uṣasaś caranti /	tāḥ id nu eva samanā samānīḥ amīta varṇāḥ uṣasaḥ caranti 
SA_GV01_rvh1-10u-7198	RV_4,051.09c gūhantīr abhvam asitaṃ ruśadbhiḥ śukrās tanūbhiḥ śucayo rucānāḥ //	gūhantīḥ abhvam asitam ruśadbhiḥ śukrāḥ tanūbhiḥ śucayaḥ rucānāḥ 
SA_GV01_rvh1-10u-7199	RV_4,051.10a rayiṃ divo duhitaro vibhātīḥ prajāvantaṃ yacchatāsmāsu devīḥ /	rayim divaḥ duhitaraḥ vibhātīḥ prajāvantam yacchata asmāsu devīḥ 
SA_GV01_rvh1-10u-7200	RV_4,051.10c syonād ā vaḥ pratibudhyamānāḥ suvīryasya patayaḥ syāma //	syonāt ā vaḥ pratibudhyamānāḥ su vīryasya patayaḥ syāma 
SA_GV01_rvh1-10u-7201	RV_4,051.11a tad vo divo duhitaro vibhātīr upa bruva uṣaso yajñaketuḥ /	tat vaḥ divaḥ duhitaraḥ vibhātīḥ upa bruve uṣasaḥ yajña ketuḥ 
SA_GV01_rvh1-10u-7202	RV_4,051.11c vayaṃ syāma yaśaso janeṣu tad dyauś ca dhattām pṛthivī ca devī //	vayam syāma yaśasaḥ janeṣu tat dyauḥ ca dhattām pṛthivī ca devī 
SA_GV01_rvh1-10u-7203	RV_4,052.01a prati ṣyā sūnarī janī vyucchantī pari svasuḥ /	prati syā sūnarī janī vyucchantī pari svasuḥ 
SA_GV01_rvh1-10u-7204	RV_4,052.01c divo adarśi duhitā //	divaḥ adarśi duhitā 
SA_GV01_rvh1-10u-7205	RV_4,052.02a aśveva citrāruṣī mātā gavām ṛtāvarī /	aśvā iva citrā aruṣī mātā gavām ṛtāvarī 
SA_GV01_rvh1-10u-7206	RV_4,052.02c sakhābhūd aśvinor uṣāḥ //	sakhā abhūt aśvinoḥ uṣāḥ 
SA_GV01_rvh1-10u-7207	RV_4,052.03a uta sakhāsy aśvinor uta mātā gavām asi /	uta sakhā asi aśvinoḥ uta mātā gavām asi 
SA_GV01_rvh1-10u-7208	RV_4,052.03c utoṣo vasva īśiṣe //	uta uṣaḥ vasvaḥ īśiṣe 
SA_GV01_rvh1-10u-7209	RV_4,052.04a yāvayaddveṣasaṃ tvā cikitvit sūnṛtāvari /	yāvayat dveṣasam tvā cikitvit sūnṛtāvari 
SA_GV01_rvh1-10u-7210	RV_4,052.04c prati stomair abhutsmahi //	prati stomaiḥ abhutsmahi 
SA_GV01_rvh1-10u-7211	RV_4,052.05a prati bhadrā adṛkṣata gavāṃ sargā na raśmayaḥ /	prati bhadrāḥ adṛkṣata gavām sargāḥ na raśmayaḥ 
SA_GV01_rvh1-10u-7212	RV_4,052.05c oṣā aprā uru jrayaḥ //	oṣāḥ aprāḥ uru jrayaḥ 
SA_GV01_rvh1-10u-7213	RV_4,052.06a āpapruṣī vibhāvari vy āvar jyotiṣā tamaḥ /	āpapruṣī vibhāvari vi āvaḥ jyotiṣā tamaḥ 
SA_GV01_rvh1-10u-7214	RV_4,052.06c uṣo anu svadhām ava //	uṣaḥ anu svadhām ava 
SA_GV01_rvh1-10u-7215	RV_4,052.07a ā dyāṃ tanoṣi raśmibhir āntarikṣam uru priyam /	ā dyām tanoṣi raśmibhiḥ ā antarikṣam uru priyam 
SA_GV01_rvh1-10u-7216	RV_4,052.07c uṣaḥ śukreṇa śociṣā //	uṣaḥ śukreṇa śociṣā 
SA_GV01_rvh1-10u-7217	RV_4,053.01a tad devasya savitur vāryam mahad vṛṇīmahe asurasya pracetasaḥ /	tat devasya savituḥ vāryam mahat vṛṇīmahe asurasya pracetasaḥ 
SA_GV01_rvh1-10u-7218	RV_4,053.01c chardir yena dāśuṣe yacchati tmanā tan no mahāṃ ud ayān devo aktubhiḥ //	chardiḥ yena dāśuṣe yacchati tmanā tat naḥ mahān ud ayān devaḥ aktubhiḥ 
SA_GV01_rvh1-10u-7219	RV_4,053.02a divo dhartā bhuvanasya prajāpatiḥ piśaṅgaṃ drāpim prati muñcate kaviḥ /	divaḥ dhartā bhuvanasya prajāpatiḥ piśaṅgam drāpim prati muñcate kaviḥ 
SA_GV01_rvh1-10u-7220	RV_4,053.02c vicakṣaṇaḥ prathayann āpṛṇann urv ajījanat savitā sumnam ukthyam //	vicakṣaṇaḥ prathayan āpṛṇan uru ajījanat savitā sumnam ukthyam 
SA_GV01_rvh1-10u-7221	RV_4,053.03a āprā rajāṃsi divyāni pārthivā ślokaṃ devaḥ kṛṇute svāya dharmaṇe /	āprāḥ rajāṃsi divyāni pārthivā ślokam devaḥ kṛṇute svāya dharmaṇe 
SA_GV01_rvh1-10u-7222	RV_4,053.03c pra bāhū asrāk savitā savīmani niveśayan prasuvann aktubhir jagat //	pra bāhū asrāk savitā savīmani niveśayan prasuvan aktubhiḥ jagat 
SA_GV01_rvh1-10u-7223	RV_4,053.04a adābhyo bhuvanāni pracākaśad vratāni devaḥ savitābhi rakṣate /	adābhyaḥ bhuvanāni pracākaśat vratāni devaḥ savitā abhi rakṣate 
SA_GV01_rvh1-10u-7224	RV_4,053.04c prāsrāg bāhū bhuvanasya prajābhyo dhṛtavrato maho ajmasya rājati //	prāsrāk bāhū bhuvanasya prajābhyaḥ dhṛtavrataḥ mahaḥ ajmasya rājati 
SA_GV01_rvh1-10u-7225	RV_4,053.05a trir antarikṣaṃ savitā mahitvanā trī rajāṃsi paribhus trīṇi rocanā /	tris antarikṣam savitā mahitvanā trī rajāṃsi paribhuḥ trīṇi rocanā 
SA_GV01_rvh1-10u-7226	RV_4,053.05c tisro divaḥ pṛthivīs tisra invati tribhir vratair abhi no rakṣati tmanā //	tisraḥ divaḥ pṛthivīḥ tisraḥ invati tribhiḥ vrataiḥ abhi naḥ rakṣati tmanā 
SA_GV01_rvh1-10u-7227	RV_4,053.06a bṛhatsumnaḥ prasavītā niveśano jagata sthātur ubhayasya yo vaśī /	bṛhat sumnaḥ prasavītā niveśanaḥ jagataḥ sthātuḥ ubhayasya yaḥ vaśī 
SA_GV01_rvh1-10u-7228	RV_4,053.06c sa no devaḥ savitā śarma yacchatv asme kṣayāya trivarūtham aṃhasaḥ //	sa naḥ devaḥ savitā śarma yacchatu asme kṣayāya tri varūtham aṃhasaḥ 
SA_GV01_rvh1-10u-7229	RV_4,053.07a āgan deva ṛtubhir vardhatu kṣayaṃ dadhātu naḥ savitā suprajām iṣam /	āgan devaḥ ṛtubhiḥ vardhatu kṣayam dadhātu naḥ savitā su prajām iṣam 
SA_GV01_rvh1-10u-7230	RV_4,053.07c sa naḥ kṣapābhir ahabhiś ca jinvatu prajāvantaṃ rayim asme sam invatu //	sa naḥ kṣapābhiḥ ahabhiḥ ca jinvatu prajāvantam rayim asme sam invatu 
SA_GV01_rvh1-10u-7231	RV_4,054.01a abhūd devaḥ savitā vandyo nu na idānīm ahna upavācyo nṛbhiḥ /	abhūt devaḥ savitā vandyaḥ nu naḥ idānīm ahnaḥ upavācyaḥ nṛbhiḥ 
SA_GV01_rvh1-10u-7232	RV_4,054.01c vi yo ratnā bhajati mānavebhyaḥ śreṣṭhaṃ no atra draviṇaṃ yathā dadhat //	vi yaḥ ratnā bhajati mānavebhyaḥ śreṣṭham naḥ atra draviṇam yathā dadhat 
SA_GV01_rvh1-10u-7233	RV_4,054.02a devebhyo hi prathamaṃ yajñiyebhyo 'mṛtatvaṃ suvasi bhāgam uttamam /	devebhyaḥ hi prathamam yajñiyebhyaḥ mṛta tvam suvasi bhāgam uttamam 
SA_GV01_rvh1-10u-7234	RV_4,054.02c ād id dāmānaṃ savitar vy ūrṇuṣe 'nūcīnā jīvitā mānuṣebhyaḥ //	āt id dāmānam savitar vi ūrṇuṣe nūcīnā jīvitā mānuṣebhyaḥ 
SA_GV01_rvh1-10u-7235	RV_4,054.03a acittī yac cakṛmā daivye jane dīnair dakṣaiḥ prabhūtī pūruṣatvatā /	acittī yat cakṛma daivye jane dīnaiḥ dakṣaiḥ prabhūtī pūruṣatvatā 
SA_GV01_rvh1-10u-7236	RV_4,054.03c deveṣu ca savitar mānuṣeṣu ca tvaṃ no atra suvatād anāgasaḥ //	deveṣu ca savitar mānuṣeṣu ca tvam naḥ atra suvatāt anāgasaḥ 
SA_GV01_rvh1-10u-7237	RV_4,054.04a na pramiye savitur daivyasya tad yathā viśvam bhuvanaṃ dhārayiṣyati /	na pramiye savituḥ daivyasya tat yathā viśvam bhuvanam dhārayiṣyati 
SA_GV01_rvh1-10u-7238	RV_4,054.04c yat pṛthivyā varimann ā svaṅgurir varṣman divaḥ suvati satyam asya tat //	yat pṛthivyāḥ variman ā su aṅguriḥ varṣman divaḥ suvati satyam asya tat 
SA_GV01_rvh1-10u-7239	RV_4,054.05a indrajyeṣṭhān bṛhadbhyaḥ parvatebhyaḥ kṣayāṃ ebhyaḥ suvasi pastyāvataḥ /	indra jyeṣṭhān bṛhadbhyaḥ parvatebhyaḥ kṣayām ebhyaḥ suvasi pastyāvataḥ 
SA_GV01_rvh1-10u-7240	RV_4,054.05c yathā-yathā patayanto viyemira evaiva tasthuḥ savitaḥ savāya te //	yathā yathā patayantaḥ viyemire eva eva tasthuḥ savitar savāya te 
SA_GV01_rvh1-10u-7241	RV_4,054.06a ye te trir ahan savitaḥ savāso dive-dive saubhagam āsuvanti /	ye te tris ahan savitar savāsaḥ dive dive saubhagam āsuvanti 
SA_GV01_rvh1-10u-7242	RV_4,054.06c indro dyāvāpṛthivī sindhur adbhir ādityair no aditiḥ śarma yaṃsat //	indraḥ dyāvāpṛthivī sindhuḥ adbhiḥ ādityaiḥ naḥ aditiḥ śarma yaṃsat 
SA_GV01_rvh1-10u-7243	RV_4,055.01a ko vas trātā vasavaḥ ko varūtā dyāvābhūmī adite trāsīthāṃ naḥ /	kaḥ vaḥ trātā vasavaḥ kaḥ varūtā dyāvābhūmī adite trāsīthām naḥ 
SA_GV01_rvh1-10u-7244	RV_4,055.01c sahīyaso varuṇa mitra martāt ko vo 'dhvare varivo dhāti devāḥ //	sahīyasaḥ varuṇa mitra martāt kaḥ vaḥ dhvare varivaḥ dhāti devāḥ 
SA_GV01_rvh1-10u-7245	RV_4,055.02a pra ye dhāmāni pūrvyāṇy arcān vi yad ucchān viyotāro amūrāḥ /	pra ye dhāmāni pūrvyāṇi arcān vi yat ucchān viyotāraḥ amūrāḥ 
SA_GV01_rvh1-10u-7246	RV_4,055.02c vidhātāro vi te dadhur ajasrā ṛtadhītayo rurucanta dasmāḥ //	vidhātāraḥ vi te ajasrāḥ ṛta dhītayaḥ rurucanta dasmāḥ 
SA_GV01_rvh1-10u-7247	RV_4,055.03a pra pastyām aditiṃ sindhum arkaiḥ svastim īḷe sakhyāya devīm /	pra pastyām aditim sindhum arkaiḥ svastim īḍe sakhyāya devīm 
SA_GV01_rvh1-10u-7248	RV_4,055.03c ubhe yathā no ahanī nipāta uṣāsānaktā karatām adabdhe //	ubhe yathā naḥ ahanī nipātaḥ uṣāsānaktā karatām adabdhe 
SA_GV01_rvh1-10u-7249	RV_4,055.04a vy aryamā varuṇaś ceti panthām iṣas patiḥ suvitaṃ gātum agniḥ /	vi aryamā varuṇaḥ ceti panthām iṣaḥ patiḥ suvitam gātum agniḥ 
SA_GV01_rvh1-10u-7250	RV_4,055.04c indrāviṣṇū nṛvad u ṣu stavānā śarma no yantam amavad varūtham //	indrāviṣṇū nṛvat u su stavānā śarma naḥ yantam amavat varūtham 
SA_GV01_rvh1-10u-7251	RV_4,055.05a ā parvatasya marutām avāṃsi devasya trātur avri bhagasya /	ā parvatasya marutām avāṃsi devasya trātuḥ avri bhagasya 
SA_GV01_rvh1-10u-7252	RV_4,055.05c pāt patir janyād aṃhaso no mitro mitriyād uta na uruṣyet //	pāt patiḥ janyāt aṃhasaḥ naḥ mitraḥ mitriyāt uta naḥ uruṣyet 
SA_GV01_rvh1-10u-7253	RV_4,055.06a nū rodasī ahinā budhnyena stuvīta devī apyebhir iṣṭaiḥ /	nu rodasī ahinā budhnyena stuvīta devī apyebhiḥ iṣṭaiḥ 
SA_GV01_rvh1-10u-7254	RV_4,055.06c samudraṃ na saṃcaraṇe saniṣyavo gharmasvaraso nadyo apa vran //	samudram na saṃcaraṇe saniṣyavaḥ gharma svarasaḥ nadyaḥ apa vran 
SA_GV01_rvh1-10u-7255	RV_4,055.07a devair no devy aditir ni pātu devas trātā trāyatām aprayucchan /	devaiḥ naḥ devī aditiḥ ni pātu devaḥ trātā trāyatām aprayucchan 
SA_GV01_rvh1-10u-7256	RV_4,055.07c nahi mitrasya varuṇasya dhāsim arhāmasi pramiyaṃ sānv agneḥ //	nahi mitrasya varuṇasya dhāsim arhāmasi pramiyam sānū agneḥ 
SA_GV01_rvh1-10u-7257	RV_4,055.08a agnir īśe vasavyasyāgnir mahaḥ saubhagasya /	agniḥ īśe vasavyasya agniḥ mahaḥ saubhagasya 
SA_GV01_rvh1-10u-7258	RV_4,055.08c tāny asmabhyaṃ rāsate //	tāni asmabhyam rāsate 
SA_GV01_rvh1-10u-7259	RV_4,055.09a uṣo maghony ā vaha sūnṛte vāryā puru /	uṣaḥ maghoni ā vaha sūnṛte vāryā puru 
SA_GV01_rvh1-10u-7260	RV_4,055.09c asmabhyaṃ vājinīvati //	asmabhyam vājinīvati 
SA_GV01_rvh1-10u-7261	RV_4,055.10a tat su naḥ savitā bhago varuṇo mitro aryamā /	tat su naḥ savitā bhagaḥ varuṇaḥ mitraḥ aryamā 
SA_GV01_rvh1-10u-7262	RV_4,055.10c indro no rādhasā gamat //	indraḥ naḥ rādhasā gamat 
SA_GV01_rvh1-10u-7263	RV_4,056.01a mahī dyāvāpṛthivī iha jyeṣṭhe rucā bhavatāṃ śucayadbhir arkaiḥ /	mahī dyāvāpṛthivī iha jyeṣṭhe rucā bhavatām śocayadbhiḥ arkaiḥ 
SA_GV01_rvh1-10u-7264	RV_4,056.01c yat sīṃ variṣṭhe bṛhatī viminvan ruvad dhokṣā paprathānebhir evaiḥ //	yat sīm variṣṭhe bṛhatī viminvan ruvat dhokṣā paprathānebhiḥ evaiḥ 
SA_GV01_rvh1-10u-7265	RV_4,056.02a devī devebhir yajate yajatrair aminatī tasthatur ukṣamāṇe /	devī devebhiḥ yajate yajatraiḥ a minatī tasthatuḥ ukṣamāṇe 
SA_GV01_rvh1-10u-7266	RV_4,056.02c ṛtāvarī adruhā devaputre yajñasya netrī śucayadbhir arkaiḥ //	ṛtāvarī adruhā deva putre yajñasya netrī śucayadbhiḥ arkaiḥ 
SA_GV01_rvh1-10u-7267	RV_4,056.03a sa it svapā bhuvaneṣv āsa ya ime dyāvāpṛthivī jajāna /	saḥ id su apāḥ bhuvaneṣu āsa yaḥ ime dyāvāpṛthivī jajāna 
SA_GV01_rvh1-10u-7268	RV_4,056.03c urvī gabhīre rajasī sumeke avaṃśe dhīraḥ śacyā sam airat //	urvī gabhīre rajasī sumeke a vaṃśe dhīraḥ śacyā sam airat 
SA_GV01_rvh1-10u-7269	RV_4,056.04a nū rodasī bṛhadbhir no varūthaiḥ patnīvadbhir iṣayantī sajoṣāḥ /	nu rodasī bṛhadbhiḥ naḥ varūthaiḥ patnīvadbhiḥ iṣayantī sajoṣāḥ 
SA_GV01_rvh1-10u-7270	RV_4,056.04c urūcī viśve yajate ni pātaṃ dhiyā syāma rathyaḥ sadāsāḥ //	urūcī viśve yajate ni pātam dhiyā syāma rathyaḥ sadāsāḥ 
SA_GV01_rvh1-10u-7271	RV_4,056.05a pra vām mahi dyavī abhy upastutim bharāmahe /	pra vām mahi abhī upastutim bharāmahe 
SA_GV01_rvh1-10u-7272	RV_4,056.05c śucī upa praśastaye //	śucī upa praśastaye 
SA_GV01_rvh1-10u-7273	RV_4,056.06a punāne tanvā mithaḥ svena dakṣeṇa rājathaḥ /	punāne tanvā mithas svena dakṣeṇa rājathaḥ 
SA_GV01_rvh1-10u-7274	RV_4,056.06c ūhyāthe sanād ṛtam //	ūhyāthe sanāt ṛtam 
SA_GV01_rvh1-10u-7275	RV_4,056.07a mahī mitrasya sādhathas tarantī pipratī ṛtam /	mahī mitrasya sādhathaḥ tarantī pipratī ṛtam 
SA_GV01_rvh1-10u-7276	RV_4,056.07c pari yajñaṃ ni ṣedathuḥ //	pari yajñam ni sedathuḥ 
SA_GV01_rvh1-10u-7277	RV_4,057.01a kṣetrasya patinā vayaṃ hiteneva jayāmasi /	kṣetrasya patinā vayam hitena iva jayāmasi 
SA_GV01_rvh1-10u-7278	RV_4,057.01c gām aśvam poṣayitnv ā sa no mṛḷātīdṛśe //	gām aśvam poṣayitnu ā sa naḥ mṛḷāti īdṛśe 
SA_GV01_rvh1-10u-7279	RV_4,057.02a kṣetrasya pate madhumantam ūrmiṃ dhenur iva payo asmāsu dhukṣva /	kṣetrasya pate madhumantam ūrmim dhenuḥ iva payaḥ asmāsu dhukṣva 
SA_GV01_rvh1-10u-7280	RV_4,057.02c madhuścutaṃ ghṛtam iva supūtam ṛtasya naḥ patayo mṛḷayantu //	madhuścutam ghṛtam iva su pūtam ṛtasya naḥ patayaḥ mṛḍayantu 
SA_GV01_rvh1-10u-7281	RV_4,057.03a madhumatīr oṣadhīr dyāva āpo madhuman no bhavatv antarikṣam /	madhumatīḥ oṣadhīḥ dyāvaḥ āpaḥ madhumat naḥ bhavatu antarikṣam 
SA_GV01_rvh1-10u-7282	RV_4,057.03c kṣetrasya patir madhumān no astv ariṣyanto anv enaṃ carema //	kṣetrasya patiḥ madhumān naḥ astu a riṣyantaḥ anu enam carema 
SA_GV01_rvh1-10u-7283	RV_4,057.04a śunaṃ vāhāḥ śunaṃ naraḥ śunaṃ kṛṣatu lāṅgalam /	śunam vāhāḥ śunam naraḥ śunam kṛṣatu lāṅgalam 
SA_GV01_rvh1-10u-7284	RV_4,057.04c śunaṃ varatrā badhyantāṃ śunam aṣṭrām ud iṅgaya //	śunam varatrāḥ badhyantām śunam aṣṭrām ud iṅgaya 
SA_GV01_rvh1-10u-7285	RV_4,057.05a śunāsīrāv imāṃ vācaṃ juṣethāṃ yad divi cakrathuḥ payaḥ /	śunāsīrau imām vācam juṣethām yat divi cakrathuḥ payaḥ 
SA_GV01_rvh1-10u-7286	RV_4,057.05c tenemām upa siñcatam //	tena imām upa siñcatam 
SA_GV01_rvh1-10u-7287	RV_4,057.06a arvācī subhage bhava sīte vandāmahe tvā /	arvācī subhage bhava sīte vandāmahe tvā 
SA_GV01_rvh1-10u-7288	RV_4,057.06c yathā naḥ subhagāsasi yathā naḥ suphalāsasi //	yathā naḥ subhagā asasi yathā naḥ su phalā asasi 
SA_GV01_rvh1-10u-7289	RV_4,057.07a indraḥ sītāṃ ni gṛhṇātu tām pūṣānu yacchatu /	indraḥ sītām ni gṛhṇātu tām pūṣā anu yacchatu 
SA_GV01_rvh1-10u-7290	RV_4,057.07c sā naḥ payasvatī duhām uttarām-uttarāṃ samām //	sā naḥ payasvatī duhām uttarām uttarām samām 
SA_GV01_rvh1-10u-7291	RV_4,057.08a śunaṃ naḥ phālā vi kṛṣantu bhūmiṃ śunaṃ kīnāśā abhi yantu vāhaiḥ /	śunam naḥ phālāḥ vi kṛṣantu bhūmim śunam kīnāśāḥ abhi yantu vāhaiḥ 
SA_GV01_rvh1-10u-7292	RV_4,057.08c śunam parjanyo madhunā payobhiḥ śunāsīrā śunam asmāsu dhattam //	śunam parjanyaḥ madhunā payobhiḥ śunāsīrā śunam asmāsu dhattam 
SA_GV01_rvh1-10u-7293	RV_4,058.01a samudrād ūrmir madhumāṃ ud ārad upāṃśunā sam amṛtatvam ānaṭ /	samudrāt ūrmiḥ madhumān ud ārat upāṃśunā sam amṛta tvam ānaṭ 
SA_GV01_rvh1-10u-7294	RV_4,058.01c ghṛtasya nāma guhyaṃ yad asti jihvā devānām amṛtasya nābhiḥ //	ghṛtasya nāma guhyam yat asti jihvā devānām amṛtasya nābhiḥ 
SA_GV01_rvh1-10u-7295	RV_4,058.02a vayaṃ nāma pra bravāmā ghṛtasyāsmin yajñe dhārayāmā namobhiḥ /	vayam nāma pra bravāma ghṛtasya asmin yajñe dhārayāma namobhiḥ 
SA_GV01_rvh1-10u-7296	RV_4,058.02c upa brahmā śṛṇavac chasyamānaṃ catuḥśṛṅgo 'vamīd gaura etat //	upa brahmā śṛṇavat śasyamānam catur śṛṅgaḥ vamīt gauraḥ etat 
SA_GV01_rvh1-10u-7297	RV_4,058.03a catvāri śṛṅgā trayo asya pādā dve śīrṣe sapta hastāso asya /	catvāri śṛṅgā trayaḥ asya pādāḥ dve śīrṣe sapta hastāsaḥ asya 
SA_GV01_rvh1-10u-7298	RV_4,058.03c tridhā baddho vṛṣabho roravīti maho devo martyāṃ ā viveśa //	tridhā baddhaḥ vṛṣabhaḥ roravīti mahaḥ devaḥ martyān ā viveśa 
SA_GV01_rvh1-10u-7299	RV_4,058.04a tridhā hitam paṇibhir guhyamānaṃ gavi devāso ghṛtam anv avindan /	tridhā hitam paṇibhiḥ guhyamānam gavi devāsaḥ ghṛtam anu avindan 
SA_GV01_rvh1-10u-7300	RV_4,058.04c indra ekaṃ sūrya ekaṃ jajāna venād ekaṃ svadhayā niṣ ṭatakṣuḥ //	indraḥ ekam sūryaḥ ekam jajāna venāt ekam svadhayā niḥ tatakṣuḥ 
SA_GV01_rvh1-10u-7301	RV_4,058.05a etā arṣanti hṛdyāt samudrāc chatavrajā ripuṇā nāvacakṣe /	etāḥ arṣanti hṛdyāt samudrāt śata vrajāḥ ripuṇā na avacakṣe 
SA_GV01_rvh1-10u-7302	RV_4,058.05c ghṛtasya dhārā abhi cākaśīmi hiraṇyayo vetaso madhya āsām //	ghṛtasya dhārāḥ abhi cākaśīmi hiraṇyayaḥ vetasaḥ madhye āsām 
SA_GV01_rvh1-10u-7303	RV_4,058.06a samyak sravanti sarito na dhenā antar hṛdā manasā pūyamānāḥ /	samyak sravanti saritaḥ na dhenāḥ antar hṛdā manasā pūyamānāḥ 
SA_GV01_rvh1-10u-7304	RV_4,058.06c ete arṣanty ūrmayo ghṛtasya mṛgā iva kṣipaṇor īṣamāṇāḥ //	ete arṣanti ūrmayaḥ ghṛtasya mṛgāḥ iva kṣipaṇoḥ īṣamāṇāḥ 
SA_GV01_rvh1-10u-7305	RV_4,058.07a sindhor iva prādhvane śūghanāso vātapramiyaḥ patayanti yahvāḥ /	sindhoḥ iva prādhvane śūghanāsaḥ vātapramiyaḥ patayanti yahvāḥ 
SA_GV01_rvh1-10u-7306	RV_4,058.07c ghṛtasya dhārā aruṣo na vājī kāṣṭhā bhindann ūrmibhiḥ pinvamānaḥ //	ghṛtasya dhārāḥ aruṣaḥ na vājī kāṣṭhāḥ bhindan ūrmibhiḥ pinvamānaḥ 
SA_GV01_rvh1-10u-7307	RV_4,058.08a abhi pravanta samaneva yoṣāḥ kalyāṇyaḥ smayamānāso agnim /	abhi samanā iva yoṣāḥ kalyāṇyaḥ smayamānāsaḥ agnim 
SA_GV01_rvh1-10u-7308	RV_4,058.08c ghṛtasya dhārāḥ samidho nasanta tā juṣāṇo haryati jātavedāḥ //	ghṛtasya dhārāḥ samidhaḥ nasanta tāḥ juṣāṇaḥ haryati jātavedāḥ 
SA_GV01_rvh1-10u-7309	RV_4,058.09a kanyā iva vahatum etavā u añjy añjānā abhi cākaśīmi /	kanyāḥ iva vahatum etavai u añjī añjānāḥ abhi cākaśīmi 
SA_GV01_rvh1-10u-7310	RV_4,058.09c yatra somaḥ sūyate yatra yajño ghṛtasya dhārā abhi tat pavante //	yatra somaḥ sūyate yatra yajñaḥ ghṛtasya dhārāḥ abhi tat pavante 
SA_GV01_rvh1-10u-7311	RV_4,058.10a abhy arṣata suṣṭutiṃ gavyam ājim asmāsu bhadrā draviṇāni dhatta /	abhi arṣata suṣṭutim gavyam ājim asmāsu bhadrā draviṇāni dhatta 
SA_GV01_rvh1-10u-7312	RV_4,058.10c imaṃ yajñaṃ nayata devatā no ghṛtasya dhārā madhumat pavante //	imam yajñam nayata devatāḥ naḥ ghṛtasya dhārāḥ madhumat pavante 
SA_GV01_rvh1-10u-7313	RV_4,058.11a dhāman te viśvam bhuvanam adhi śritam antaḥ samudre hṛdy antar āyuṣi /	dhāman te viśvam bhuvanam adhi śritam antar samudre hṛdi antar āyuṣi 
SA_GV01_rvh1-10u-7314	RV_4,058.11c apām anīke samithe ya ābhṛtas tam aśyāma madhumantaṃ ta ūrmim //	apām anīke samithe yaḥ ābhṛtaḥ tam aśyāma madhumantam te ūrmim 
SA_GV01_rvh1-10u-7315	Ṛgveda 5	ṛgveda 
SA_GV01_rvh1-10u-7316	RV_5,001.01a abodhy agniḥ samidhā janānām prati dhenum ivāyatīm uṣāsam /	abodhi agniḥ samidhā janānām prati dhenum iva āyatīm uṣāsam 
SA_GV01_rvh1-10u-7317	RV_5,001.01c yahvā iva pra vayām ujjihānāḥ pra bhānavaḥ sisrate nākam accha //	yahvāḥ iva pra vayām ujjihānāḥ pra bhānavaḥ sisrate nākam accha 
SA_GV01_rvh1-10u-7318	RV_5,001.02a abodhi hotā yajathāya devān ūrdhvo agniḥ sumanāḥ prātar asthāt /	abodhi hotā yajathāya devān ūrdhvaḥ agniḥ sumanāḥ prātar asthāt 
SA_GV01_rvh1-10u-7319	RV_5,001.02c samiddhasya ruśad adarśi pājo mahān devas tamaso nir amoci //	samiddhasya ruśat adarśi pājaḥ mahān devaḥ tamasaḥ niḥ amoci 
SA_GV01_rvh1-10u-7320	RV_5,001.03a yad īṃ gaṇasya raśanām ajīgaḥ śucir aṅkte śucibhir gobhir agniḥ /	yat īm gaṇasya raśanām ajīgaḥ śuciḥ aṅkte śucibhiḥ gobhiḥ agniḥ 
SA_GV01_rvh1-10u-7321	RV_5,001.03c ād dakṣiṇā yujyate vājayanty uttānām ūrdhvo adhayaj juhūbhiḥ //	āt dakṣiṇā yujyate vājayantī uttānām ūrdhvaḥ adhayat juhūbhiḥ 
SA_GV01_rvh1-10u-7322	RV_5,001.04a agnim acchā devayatām manāṃsi cakṣūṃṣīva sūrye saṃ caranti /	agnim acchā devayatām manāṃsi cakṣūṃṣi iva sūrye sam caranti 
SA_GV01_rvh1-10u-7323	RV_5,001.04c yad īṃ suvāte uṣasā virūpe śveto vājī jāyate agre ahnām //	yat īm suvāte uṣasā virūpe śvetaḥ vājī jāyate agre ahnām 
SA_GV01_rvh1-10u-7324	RV_5,001.05a janiṣṭa hi jenyo agre ahnāṃ hito hiteṣv aruṣo vaneṣu /	janiṣṭa hi jenyaḥ agre ahnām hitaḥ hiteṣu aruṣaḥ vaneṣu 
SA_GV01_rvh1-10u-7325	RV_5,001.05c dame-dame sapta ratnā dadhāno 'gnir hotā ni ṣasādā yajīyān //	damedame sapta ratnā dadhānaḥ gniḥ hotā ni sasāda ā yajīyān 
SA_GV01_rvh1-10u-7326	RV_5,001.06a agnir hotā ny asīdad yajīyān upasthe mātuḥ surabhā u loke /	agniḥ hotā ni asīdat yajīyān upasthe mātuḥ surabhau u loke 
SA_GV01_rvh1-10u-7327	RV_5,001.06c yuvā kaviḥ puruniṣṭha ṛtāvā dhartā kṛṣṭīnām uta madhya iddhaḥ //	yuvā kaviḥ puru niṣṭhaḥ ṛtāvā dhartā kṛṣṭīnām uta madhye iddhaḥ 
SA_GV01_rvh1-10u-7328	RV_5,001.07a pra ṇu tyaṃ vipram adhvareṣu sādhum agniṃ hotāram īḷate namobhiḥ /	pra nu tyam vipram adhvareṣu sādhum agnim hotāram īḍate namobhiḥ 
SA_GV01_rvh1-10u-7329	RV_5,001.07c ā yas tatāna rodasī ṛtena nityam mṛjanti vājinaṃ ghṛtena //	ā yaḥ tatāna rodasī ṛtena nityam mṛjanti vājinam ghṛtena 
SA_GV01_rvh1-10u-7330	RV_5,001.08a mārjālyo mṛjyate sve damūnāḥ kavipraśasto atithiḥ śivo naḥ /	mārjālyaḥ mṛjyate sve damūnāḥ kavi praśastaḥ atithiḥ śivaḥ naḥ 
SA_GV01_rvh1-10u-7331	RV_5,001.08c sahasraśṛṅgo vṛṣabhas tadojā viśvāṃ agne sahasā prāsy anyān //	sahasra śṛṅgaḥ vṛṣabhaḥ tad ojāḥ viśvān agne sahasā prāsi anyān 
SA_GV01_rvh1-10u-7332	RV_5,001.09a pra sadyo agne aty eṣy anyān āvir yasmai cārutamo babhūtha /	pra sadyas agne ati eṣi anyān āvis yasmai cārutamaḥ babhūtha 
SA_GV01_rvh1-10u-7333	RV_5,001.09c īḷenyo vapuṣyo vibhāvā priyo viśām atithir mānuṣīṇām //	īḍenyaḥ vapuṣyaḥ vibhāvā priyaḥ viśām atithiḥ mānuṣīṇām 
SA_GV01_rvh1-10u-7334	RV_5,001.10a tubhyam bharanti kṣitayo yaviṣṭha balim agne antita ota dūrāt /	tubhyam bharanti kṣitayaḥ yaviṣṭha balim agne antitas ā uta dūrāt 
SA_GV01_rvh1-10u-7335	RV_5,001.10c ā bhandiṣṭhasya sumatiṃ cikiddhi bṛhat te agne mahi śarma bhadram //	ā bhandiṣṭhasya sumatim cikiddhi bṛhat te agne mahi śarma bhadram 
SA_GV01_rvh1-10u-7336	RV_5,001.11a ādya ratham bhānumo bhānumantam agne tiṣṭha yajatebhiḥ samantam /	ā adya ratham bhānumas bhānumantam agne tiṣṭha yajatebhiḥ samantam 
SA_GV01_rvh1-10u-7337	RV_5,001.11c vidvān pathīnām urv antarikṣam eha devān haviradyāya vakṣi //	vidvān pathīnām uru antarikṣam ā iha devān haviḥ adyāya vakṣi 
SA_GV01_rvh1-10u-7338	RV_5,001.12a avocāma kavaye medhyāya vaco vandāru vṛṣabhāya vṛṣṇe /	avocāma kavaye medhyāya vacaḥ vandāru vṛṣabhāya vṛṣṇe 
SA_GV01_rvh1-10u-7339	RV_5,001.12c gaviṣṭhiro namasā stomam agnau divīva rukmam uruvyañcam aśret //	gaviṣṭhiraḥ namasā stomam agnau divi iva rukmam uruvyañcam aśret 
SA_GV01_rvh1-10u-7340	RV_5,002.01a kumāram mātā yuvatiḥ samubdhaṃ guhā bibharti na dadāti pitre /	kumāram mātā yuvatiḥ samubdham guhā bibharti na dadāti pitre 
SA_GV01_rvh1-10u-7341	RV_5,002.01c anīkam asya na minaj janāsaḥ puraḥ paśyanti nihitam aratau //	anīkam asya na minat janāsaḥ puras paśyanti nihitam aratau 
SA_GV01_rvh1-10u-7342	RV_5,002.02a kam etaṃ tvaṃ yuvate kumāram peṣī bibharṣi mahiṣī jajāna /	kam etam tvam yuvate kumāram peṣī bibharṣi mahiṣī jajāna 
SA_GV01_rvh1-10u-7343	RV_5,002.02c pūrvīr hi garbhaḥ śarado vavardhāpaśyaṃ jātaṃ yad asūta mātā //	pūrvīḥ hi garbhaḥ śaradaḥ vavardha apaśyam jātam yat asūta mātā 
SA_GV01_rvh1-10u-7344	RV_5,002.03a hiraṇyadantaṃ śucivarṇam ārāt kṣetrād apaśyam āyudhā mimānam /	hiraṇya dantam śuci varṇam ārāt kṣetrāt apaśyam āyudhā mimānam 
SA_GV01_rvh1-10u-7345	RV_5,002.03c dadāno asmā amṛtaṃ vipṛkvat kim mām anindrāḥ kṛṇavann anukthāḥ //	dadānaḥ asmai amṛtam vipṛkvat kim mām an indrāḥ kṛṇavan an ukthāḥ 
SA_GV01_rvh1-10u-7346	RV_5,002.04a kṣetrād apaśyaṃ sanutaś carantaṃ sumad yūthaṃ na puru śobhamānam /	kṣetrāt apaśyam sanutas carantam sumat yūtham na puru śobhamānam 
SA_GV01_rvh1-10u-7347	RV_5,002.04c na tā agṛbhrann ajaniṣṭa hi ṣaḥ paliknīr id yuvatayo bhavanti //	na tāḥ agṛbhran ajaniṣṭa hi saḥ paliknīḥ id yuvatayaḥ bhavanti 
SA_GV01_rvh1-10u-7348	RV_5,002.05a ke me maryakaṃ vi yavanta gobhir na yeṣāṃ gopā araṇaś cid āsa /	ke me maryakam vi yavanta gobhiḥ na yeṣām gopāḥ araṇaḥ cit āsa 
SA_GV01_rvh1-10u-7349	RV_5,002.05c ya īṃ jagṛbhur ava te sṛjantv ājāti paśva upa naś cikitvān //	ye īm jagṛbhuḥ ava te sṛjantu ājāti paśve upa naḥ cikitvān 
SA_GV01_rvh1-10u-7350	RV_5,002.06a vasāṃ rājānaṃ vasatiṃ janānām arātayo ni dadhur martyeṣu /	vasām rājānam vasatim janānām arātayaḥ ni dadhuḥ martyeṣu 
SA_GV01_rvh1-10u-7351	RV_5,002.06c brahmāṇy atrer ava taṃ sṛjantu ninditāro nindyāso bhavantu //	brahmāṇi atreḥ ava tam sṛjantu ninditāraḥ nindyāsaḥ bhavantu 
SA_GV01_rvh1-10u-7352	RV_5,002.07a śunaś cic chepaṃ niditaṃ sahasrād yūpād amuñco aśamiṣṭa hi ṣaḥ /	śunaḥ cit śepam niditam sahasrāt yūpāt amuñcaḥ aśamiṣṭa hi saḥ 
SA_GV01_rvh1-10u-7353	RV_5,002.07c evāsmad agne vi mumugdhi pāśān hotaś cikitva iha tū niṣadya //	eva asmat agne vi mumugdhi pāśān hotar cikitvaḥ iha tu niṣadya 
SA_GV01_rvh1-10u-7354	RV_5,002.08a hṛṇīyamāno apa hi mad aiyeḥ pra me devānāṃ vratapā uvāca /	hṛṇīyamānaḥ apa hi mat aiyeḥ pra me devānām vrata pāḥ uvāca 
SA_GV01_rvh1-10u-7355	RV_5,002.08c indro vidvāṃ anu hi tvā cacakṣa tenāham agne anuśiṣṭa āgām //	indraḥ vidvān anu hi tvā cacakṣa tena aham agne anuśiṣṭaḥ āgām 
SA_GV01_rvh1-10u-7356	RV_5,002.09a vi jyotiṣā bṛhatā bhāty agnir āvir viśvāni kṛṇute mahitvā /	vi jyotiṣā bṛhatā bhāti agniḥ āvis viśvāni kṛṇute mahitvā 
SA_GV01_rvh1-10u-7357	RV_5,002.09c prādevīr māyāḥ sahate durevāḥ śiśīte śṛṅge rakṣase vinikṣe //	pra adevīḥ māyāḥ sahate durevāḥ śiśīte śṛṅge rakṣase vinikṣe 
SA_GV01_rvh1-10u-7358	RV_5,002.10a uta svānāso divi ṣantv agnes tigmāyudhā rakṣase hantavā u /	uta svānāsaḥ divi ṣantu agneḥ tigma āyudhāḥ rakṣase hantavai u 
SA_GV01_rvh1-10u-7359	RV_5,002.10c made cid asya pra rujanti bhāmā na varante paribādho adevīḥ //	made cit asya pra rujanti bhāmāḥ na varante paribādhaḥ adevīḥ 
SA_GV01_rvh1-10u-7360	RV_5,002.11a etaṃ te stomaṃ tuvijāta vipro rathaṃ na dhīraḥ svapā atakṣam /	etam te stomam tuvi jāta vipraḥ ratham na dhīraḥ su apāḥ atakṣam 
SA_GV01_rvh1-10u-7361	RV_5,002.11c yadīd agne prati tvaṃ deva haryāḥ svarvatīr apa enā jayema //	yadi id agne prati tvam deva haryāḥ svarvatīḥ apaḥ enāḥ jayema 
SA_GV01_rvh1-10u-7362	RV_5,002.12a tuvigrīvo vṛṣabho vāvṛdhāno 'śatrv aryaḥ sam ajāti vedaḥ /	tuvi grīvaḥ vṛṣabhaḥ vāvṛdhānaḥ śatru aryaḥ sam ajāti vedaḥ 
SA_GV01_rvh1-10u-7363	RV_5,002.12c itīmam agnim amṛtā avocan barhiṣmate manave śarma yaṃsad dhaviṣmate manave śarma yaṃsat //	iti imam agnim amṛtāḥ avocan barhiṣmate manave śarma yaṃsat haviṣmate manave śarma yaṃsat 
SA_GV01_rvh1-10u-7364	RV_5,003.01a tvam agne varuṇo jāyase yat tvam mitro bhavasi yat samiddhaḥ /	tvam agne varuṇaḥ jāyase yat tvam mitraḥ bhavasi yat samiddhaḥ 
SA_GV01_rvh1-10u-7365	RV_5,003.01c tve viśve sahasas putra devās tvam indro dāśuṣe martyāya //	tve viśve sahasas putra devāḥ tvam indraḥ dāśuṣe martyāya 
SA_GV01_rvh1-10u-7366	RV_5,003.02a tvam aryamā bhavasi yat kanīnāṃ nāma svadhāvan guhyam bibharṣi /	tvam aryamā bhavasi yat kanīnām nāma svadhāvan guhyam bibharṣi 
SA_GV01_rvh1-10u-7367	RV_5,003.02c añjanti mitraṃ sudhitaṃ na gobhir yad dampatī samanasā kṛṇoṣi //	añjanti mitram sudhitam na gobhiḥ yat dampatī samanasā kṛṇoṣi 
SA_GV01_rvh1-10u-7368	RV_5,003.03a tava śriye maruto marjayanta rudra yat te janima cāru citram /	tava śriye marutaḥ marjayanta rudra yat te janima cāru citram 
SA_GV01_rvh1-10u-7369	RV_5,003.03c padaṃ yad viṣṇor upamaṃ nidhāyi tena pāsi guhyaṃ nāma gonām //	padam yat viṣṇoḥ upamam nidhāyi tena pāsi guhyam nāma gonām 
SA_GV01_rvh1-10u-7370	RV_5,003.04a tava śriyā sudṛśo deva devāḥ purū dadhānā amṛtaṃ sapanta /	tava śriyā sudṛśaḥ deva devāḥ purū dadhānāḥ amṛtam sapanta 
SA_GV01_rvh1-10u-7371	RV_5,003.04c hotāram agnim manuṣo ni ṣedur daśasyanta uśijaḥ śaṃsam āyoḥ //	hotāram agnim manuṣaḥ ni ṣeduḥ daśasyantaḥ uśijaḥ śaṃsam āyoḥ 
SA_GV01_rvh1-10u-7372	RV_5,003.05a na tvad dhotā pūrvo agne yajīyān na kāvyaiḥ paro asti svadhāvaḥ /	na tvat hotā pūrvaḥ agne yajīyān na kāvyaiḥ paraḥ asti svadhāvas 
SA_GV01_rvh1-10u-7373	RV_5,003.05c viśaś ca yasyā atithir bhavāsi sa yajñena vanavad deva martān //	viśaḥ ca yasyāḥ atithiḥ bhavāsi sa yajñena vanavat deva martān 
SA_GV01_rvh1-10u-7374	RV_5,003.06a vayam agne vanuyāma tvotā vasūyavo haviṣā budhyamānāḥ /	vayam agne vanuyāma tvotāḥ vasūyavaḥ haviṣā budhyamānāḥ 
SA_GV01_rvh1-10u-7375	RV_5,003.06c vayaṃ samarye vidatheṣv ahnāṃ vayaṃ rāyā sahasas putra martān //	vayam samarye vidatheṣu ahnām vayam rāyā sahasas putra martān 
SA_GV01_rvh1-10u-7376	RV_5,003.07a yo na āgo abhy eno bharāty adhīd agham aghaśaṃse dadhāta /	yaḥ naḥ āgaḥ abhī enaḥ bharāti adhi id agham agha śaṃse dadhāta 
SA_GV01_rvh1-10u-7377	RV_5,003.07c jahī cikitvo abhiśastim etām agne yo no marcayati dvayena //	jahi cikitvaḥ abhiśastim etām agne yaḥ naḥ marcayati dvayena 
SA_GV01_rvh1-10u-7378	RV_5,003.08a tvām asyā vyuṣi deva pūrve dūtaṃ kṛṇvānā ayajanta havyaiḥ /	tvām asyāḥ vyuṣi deva pūrve dūtam kṛṇvānāḥ ayajanta havyaiḥ 
SA_GV01_rvh1-10u-7379	RV_5,003.08c saṃsthe yad agna īyase rayīṇāṃ devo martair vasubhir idhyamānaḥ //	saṃsthe yat agne īyase rayīṇām devaḥ martaiḥ vasubhiḥ idhyamānaḥ 
SA_GV01_rvh1-10u-7380	RV_5,003.09a ava spṛdhi pitaraṃ yodhi vidvān putro yas te sahasaḥ sūna ūhe /	ava spṛdhi pitaram yodhi vidvān putraḥ yaḥ te sahasaḥ sūno ūhe 
SA_GV01_rvh1-10u-7381	RV_5,003.09c kadā cikitvo abhi cakṣase no 'gne kadāṃ ṛtacid yātayāse //	kadā cikitvaḥ abhi cakṣase naḥ gne ṛta cit yātayāse 
SA_GV01_rvh1-10u-7382	RV_5,003.10a bhūri nāma vandamāno dadhāti pitā vaso yadi taj joṣayāse /	bhūri nāma vandamānaḥ dadhāti pitā vaso yadi tat joṣayāse 
SA_GV01_rvh1-10u-7383	RV_5,003.10c kuvid devasya sahasā cakānaḥ sumnam agnir vanate vāvṛdhānaḥ //	kuvid devasya sahasā cakānaḥ sumnam agniḥ vanate vāvṛdhānaḥ 
SA_GV01_rvh1-10u-7384	RV_5,003.11a tvam aṅga jaritāraṃ yaviṣṭha viśvāny agne duritāti parṣi /	tvam aṅga jaritāram yaviṣṭha viśvāni agne duritā ati parṣi 
SA_GV01_rvh1-10u-7385	RV_5,003.11c stenā adṛśran ripavo janāso 'jñātaketā vṛjinā abhūvan //	stenāḥ adṛśran ripavaḥ janāsaḥ jñāta ketā vṛjināḥ abhūvan 
SA_GV01_rvh1-10u-7386	RV_5,003.12a ime yāmāsas tvadrig abhūvan vasave vā tad id āgo avāci /	ime yāmāsaḥ tvadrik abhūvan vasave vā tat id āgaḥ avāci 
SA_GV01_rvh1-10u-7387	RV_5,003.12c nāhāyam agnir abhiśastaye no na rīṣate vāvṛdhānaḥ parā dāt //	na aha ayam agniḥ abhiśastaye naḥ na rīṣate vāvṛdhānaḥ parā dāt 
SA_GV01_rvh1-10u-7388	RV_5,004.01a tvām agne vasupatiṃ vasūnām abhi pra mande adhvareṣu rājan /	tvām agne vasu patim vasūnām abhi pra mande adhvareṣu rājan 
SA_GV01_rvh1-10u-7389	RV_5,004.01c tvayā vājaṃ vājayanto jayemābhi ṣyāma pṛtsutīr martyānām //	tvayā vājam vājayantaḥ jayema abhi syāma pṛtsutīḥ martyānām 
SA_GV01_rvh1-10u-7390	RV_5,004.02a havyavāḷ agnir ajaraḥ pitā no vibhur vibhāvā sudṛśīko asme /	havyavāṭ agniḥ ajaraḥ pitā naḥ vibhuḥ vibhāvā su dṛśīkaḥ asme 
SA_GV01_rvh1-10u-7391	RV_5,004.02c sugārhapatyāḥ sam iṣo didīhy asmadryak sam mimīhi śravāṃsi //	su gārhapatyāḥ sam iṣaḥ didīhi asmadryak sam mimīhi śravāṃsi 
SA_GV01_rvh1-10u-7392	RV_5,004.03a viśāṃ kaviṃ viśpatim mānuṣīṇāṃ śucim pāvakaṃ ghṛtapṛṣṭham agnim /	viśām kavim viśpatim mānuṣīṇām śucim pāvakam ghṛta pṛṣṭham agnim 
SA_GV01_rvh1-10u-7393	RV_5,004.03c ni hotāraṃ viśvavidaṃ dadhidhve sa deveṣu vanate vāryāṇi //	ni hotāram viśva vidam dadhidhve sa deveṣu vanate vāryāṇi 
SA_GV01_rvh1-10u-7394	RV_5,004.04a juṣasvāgna iḷayā sajoṣā yatamāno raśmibhiḥ sūryasya /	juṣasva agne iḷayā sajoṣāḥ yatamānaḥ raśmibhiḥ sūryasya 
SA_GV01_rvh1-10u-7395	RV_5,004.04c juṣasva naḥ samidhaṃ jātaveda ā ca devān haviradyāya vakṣi //	juṣasva naḥ samidham jātavedaḥ ā ca devān haviḥ adyāya vakṣi 
SA_GV01_rvh1-10u-7396	RV_5,004.05a juṣṭo damūnā atithir duroṇa imaṃ no yajñam upa yāhi vidvān /	juṣṭaḥ damūnāḥ atithiḥ duroṇe imam naḥ yajñam upa yāhi vidvān 
SA_GV01_rvh1-10u-7397	RV_5,004.05c viśvā agne abhiyujo vihatyā śatrūyatām ā bharā bhojanāni //	viśvāḥ agne abhiyujaḥ vihatya ā śatrūyatām ā bhara bhojanāni 
SA_GV01_rvh1-10u-7398	RV_5,004.06a vadhena dasyum pra hi cātayasva vayaḥ kṛṇvānas tanve svāyai /	vadhena dasyum pra hi cātayasva vayaḥ kṛṇvānaḥ tanve svāyai 
SA_GV01_rvh1-10u-7399	RV_5,004.06c piparṣi yat sahasas putra devānt so agne pāhi nṛtama vāje asmān //	piparṣi yat sahasas putra devān saḥ agne pāhi nṛtama vāje asmān 
SA_GV01_rvh1-10u-7400	RV_5,004.07a vayaṃ te agna ukthair vidhema vayaṃ havyaiḥ pāvaka bhadraśoce /	vayam te agne ukthaiḥ vidhema vayam havyaiḥ pāvaka bhadra śoce 
SA_GV01_rvh1-10u-7401	RV_5,004.07c asme rayiṃ viśvavāraṃ sam invāsme viśvāni draviṇāni dhehi //	asme rayim viśva vāram sam inva asme viśvāni draviṇāni dhehi 
SA_GV01_rvh1-10u-7402	RV_5,004.08a asmākam agne adhvaraṃ juṣasva sahasaḥ sūno triṣadhastha havyam /	asmākam agne adhvaram juṣasva sahasaḥ sūno triṣadhastha havyam 
SA_GV01_rvh1-10u-7403	RV_5,004.08c vayaṃ deveṣu sukṛtaḥ syāma śarmaṇā nas trivarūthena pāhi //	vayam deveṣu su kṛtaḥ syāma śarmaṇā naḥ tri varūthena pāhi 
SA_GV01_rvh1-10u-7404	RV_5,004.09a viśvāni no durgahā jātavedaḥ sindhuṃ na nāvā duritāti parṣi /	viśvāni naḥ durgahā jātavedaḥ sindhum na nāvā duritā ati parṣi 
SA_GV01_rvh1-10u-7405	RV_5,004.09c agne atrivan namasā gṛṇāno 'smākam bodhy avitā tanūnām //	agne atri vat namasā gṛṇānaḥ smākam bodhi avitā tanūnām 
SA_GV01_rvh1-10u-7406	RV_5,004.10a yas tvā hṛdā kīriṇā manyamāno 'martyam martyo johavīmi /	yaḥ tvā hṛdā kīriṇā manyamānaḥ martyam martyaḥ johavīmi 
SA_GV01_rvh1-10u-7407	RV_5,004.10c jātavedo yaśo asmāsu dhehi prajābhir agne amṛtatvam aśyām //	jātavedaḥ yaśaḥ asmāsu dhehi prajābhiḥ agne amṛta tvam aśyām 
SA_GV01_rvh1-10u-7408	RV_5,004.11a yasmai tvaṃ sukṛte jātaveda u lokam agne kṛṇavaḥ syonam /	yasmai tvam su kṛte jātavedaḥ u lokam agne kṛṇavaḥ syonam 
SA_GV01_rvh1-10u-7409	RV_5,004.11c aśvinaṃ sa putriṇaṃ vīravantaṃ gomantaṃ rayiṃ naśate svasti //	aśvinam sa putriṇam vīravantam gomantam rayim naśate svasti 
SA_GV01_rvh1-10u-7410	RV_5,005.01a susamiddhāya śociṣe ghṛtaṃ tīvraṃ juhotana /	su samiddhāya śociṣe ghṛtam tīvram juhotana 
SA_GV01_rvh1-10u-7411	RV_5,005.01c agnaye jātavedase //	agnaye jātavedase 
SA_GV01_rvh1-10u-7412	RV_5,005.02a narāśaṃsaḥ suṣūdatīmaṃ yajñam adābhyaḥ /	narāśaṃsaḥ suṣūdati imam yajñam adābhyaḥ 
SA_GV01_rvh1-10u-7413	RV_5,005.02c kavir hi madhuhastyaḥ //	kaviḥ hi madhu hastyaḥ 
SA_GV01_rvh1-10u-7414	RV_5,005.03a īḷito agna ā vahendraṃ citram iha priyam /	īḍitaḥ agne ā vaha indram citram iha priyam 
SA_GV01_rvh1-10u-7415	RV_5,005.03c sukhai rathebhir ūtaye //	sukhaiḥ rathebhiḥ ūtaye 
SA_GV01_rvh1-10u-7416	RV_5,005.04a ūrṇamradā vi prathasvābhy arkā anūṣata /	ūrṇamradāḥ vi prathasva abhi arkāḥ anūṣata 
SA_GV01_rvh1-10u-7417	RV_5,005.04c bhavā naḥ śubhra sātaye //	bhavā naḥ śubhra sātaye 
SA_GV01_rvh1-10u-7418	RV_5,005.05a devīr dvāro vi śrayadhvaṃ suprāyaṇā na ūtaye /	devīḥ dvāraḥ vi śrayadhvam su prāyaṇāḥ naḥ ūtaye 
SA_GV01_rvh1-10u-7419	RV_5,005.05c pra-pra yajñam pṛṇītana //	pra pra yajñam pṛṇītana 
SA_GV01_rvh1-10u-7420	RV_5,005.06a supratīke vayovṛdhā yahvī ṛtasya mātarā /	su pratīke vayaḥ vṛdhā yahvī ṛtasya mātarā 
SA_GV01_rvh1-10u-7421	RV_5,005.06c doṣām uṣāsam īmahe //	doṣām uṣāsam īmahe 
SA_GV01_rvh1-10u-7422	RV_5,005.07a vātasya patmann īḷitā daivyā hotārā manuṣaḥ /	vātasya patman īḍitā daivyā hotārā manuṣaḥ 
SA_GV01_rvh1-10u-7423	RV_5,005.07c imaṃ no yajñam ā gatam //	imam naḥ yajñam ā gatam 
SA_GV01_rvh1-10u-7424	RV_5,005.08a iḷā sarasvatī mahī tisro devīr mayobhuvaḥ /	iḷā sarasvatī mahī tisraḥ devīḥ mayobhuvaḥ 
SA_GV01_rvh1-10u-7425	RV_5,005.08b barhiḥ sīdantv asridhaḥ //	barhiḥ sīdantu asridhaḥ 
SA_GV01_rvh1-10u-7426	RV_5,005.09a śivas tvaṣṭar ihā gahi vibhuḥ poṣa uta tmanā /	śivaḥ tvaṣṭar iha ā gahi vibhuḥ poṣaḥ uta tmanā 
SA_GV01_rvh1-10u-7427	RV_5,005.09c yajñe-yajñe na ud ava //	yajñeyajñe naḥ ud ava 
SA_GV01_rvh1-10u-7428	RV_5,005.10a yatra vettha vanaspate devānāṃ guhyā nāmāni /	yatra vettha vanaspate devānām guhyā nāmāni 
SA_GV01_rvh1-10u-7429	RV_5,005.10c tatra havyāni gāmaya //	tatra havyāni gāmaya 
SA_GV01_rvh1-10u-7430	RV_5,005.11a svāhāgnaye varuṇāya svāhendrāya marudbhyaḥ /	svāhā agnaye varuṇāya svāhā indrāya marudbhyaḥ 
SA_GV01_rvh1-10u-7431	RV_5,005.11c svāhā devebhyo haviḥ //	svāhā devebhyaḥ haviḥ 
SA_GV01_rvh1-10u-7432	RV_5,006.01a agniṃ tam manye yo vasur astaṃ yaṃ yanti dhenavaḥ /	agnim tam manye yaḥ vasuḥ astam yam yanti dhenavaḥ 
SA_GV01_rvh1-10u-7433	RV_5,006.01c astam arvanta āśavo 'staṃ nityāso vājina iṣaṃ stotṛbhya ā bhara //	astam arvantaḥ āśavaḥ stam nityāsaḥ vājinaḥ iṣam stotṛbhyaḥ ā bhara 
SA_GV01_rvh1-10u-7434	RV_5,006.02a so agnir yo vasur gṛṇe saṃ yam āyanti dhenavaḥ /	saḥ agniḥ yaḥ vasuḥ gṛṇe sam yam āyanti dhenavaḥ 
SA_GV01_rvh1-10u-7435	RV_5,006.02c sam arvanto raghudruvaḥ saṃ sujātāsaḥ sūraya iṣaṃ stotṛbhya ā bhara //	sam arvantaḥ raghudruvaḥ sam su jātāsaḥ sūrayaḥ iṣam stotṛbhyaḥ ā bhara 
SA_GV01_rvh1-10u-7436	RV_5,006.03a agnir hi vājinaṃ viśe dadāti viśvacarṣaṇiḥ /	agniḥ hi vājinam viśe dadāti viśvacarṣaṇiḥ 
SA_GV01_rvh1-10u-7437	RV_5,006.03c agnī rāye svābhuvaṃ sa prīto yāti vāryam iṣaṃ stotṛbhya ā bhara //	agniḥ rāye su ābhuvam sa prītaḥ yāti vāryam iṣam stotṛbhyaḥ ā bhara 
SA_GV01_rvh1-10u-7438	RV_5,006.04a ā te agna idhīmahi dyumantaṃ devājaram /	ā te agne idhīmahi dyumantam deva ajaram 
SA_GV01_rvh1-10u-7439	RV_5,006.04c yad dha syā te panīyasī samid dīdayati dyavīṣaṃ stotṛbhya ā bhara //	yat ha syā te panīyasī samidh dīdayati dyavi iṣam stotṛbhyaḥ ā bhara 
SA_GV01_rvh1-10u-7440	RV_5,006.05a ā te agna ṛcā haviḥ śukrasya śociṣas pate /	ā te agne ṛcā haviḥ śukrasya śociṣaḥ pate 
SA_GV01_rvh1-10u-7441	RV_5,006.05c suścandra dasma viśpate havyavāṭ tubhyaṃ hūyata iṣaṃ stotṛbhya ā bhara //	su ścandra dasma viśpate havyavāṭ tubhyam hūyate iṣam stotṛbhyaḥ ā bhara 
SA_GV01_rvh1-10u-7442	RV_5,006.06a pro tye agnayo 'gniṣu viśvam puṣyanti vāryam /	pra u tye agnayaḥ gniṣu viśvam puṣyanti vāryam 
SA_GV01_rvh1-10u-7443	RV_5,006.06c te hinvire ta invire ta iṣaṇyanty ānuṣag iṣaṃ stotṛbhya ā bhara //	te hinvire te invire te iṣaṇyanti ānuṣak iṣam stotṛbhyaḥ ā bhara 
SA_GV01_rvh1-10u-7444	RV_5,006.07a tava tye agne arcayo mahi vrādhanta vājinaḥ /	tava tye agne arcayaḥ mahi vrādhanta vājinaḥ 
SA_GV01_rvh1-10u-7445	RV_5,006.07c ye patvabhiḥ śaphānāṃ vrajā bhuranta gonām iṣaṃ stotṛbhya ā bhara //	ye patvabhiḥ śaphānām vrajāḥ bhuranta gonām iṣam stotṛbhyaḥ ā bhara 
SA_GV01_rvh1-10u-7446	RV_5,006.08a navā no agna ā bhara stotṛbhyaḥ sukṣitīr iṣaḥ /	navāḥ naḥ agne ā bhara stotṛbhyaḥ su kṣitīḥ iṣaḥ 
SA_GV01_rvh1-10u-7447	RV_5,006.08c te syāma ya ānṛcus tvādūtāso dame-dama iṣaṃ stotṛbhya ā bhara //	te syāma ye ānṛcuḥ tvādūtāsaḥ damedame iṣam stotṛbhyaḥ ā bhara 
SA_GV01_rvh1-10u-7448	RV_5,006.09a ubhe suścandra sarpiṣo darvī śrīṇīṣa āsani /	ubhe su ścandra sarpiṣaḥ darvī śrīṇīṣe āsani 
SA_GV01_rvh1-10u-7449	RV_5,006.09c uto na ut pupūryā uktheṣu śavasas pata iṣaṃ stotṛbhya ā bhara //	uta u naḥ ud pupūryāḥ uktheṣu śavasaḥ pate iṣam stotṛbhyaḥ ā bhara 
SA_GV01_rvh1-10u-7450	RV_5,006.10a evāṃ agnim ajuryamur gīrbhir yajñebhir ānuṣak /	eva ām agnim gīrbhiḥ yajñebhiḥ ānuṣak 
SA_GV01_rvh1-10u-7451	RV_5,006.10c dadhad asme suvīryam uta tyad āśvaśvyam iṣaṃ stotṛbhya ā bhara //	dadhat asme su vīryam uta tyad āśu aśvyam iṣam stotṛbhyaḥ ā bhara 
SA_GV01_rvh1-10u-7452	RV_5,007.01a sakhāyaḥ saṃ vaḥ samyañcam iṣaṃ stomaṃ cāgnaye /	sakhāyaḥ sam vaḥ samyañcam iṣam stomam ca agnaye 
SA_GV01_rvh1-10u-7453	RV_5,007.01c varṣiṣṭhāya kṣitīnām ūrjo naptre sahasvate //	varṣiṣṭhāya kṣitīnām ūrjaḥ naptre sahasvate 
SA_GV01_rvh1-10u-7454	RV_5,007.02a kutrā cid yasya samṛtau raṇvā naro nṛṣadane /	kutra cit yasya samṛtau raṇvāḥ naraḥ nṛṣadane 
SA_GV01_rvh1-10u-7455	RV_5,007.02c arhantaś cid yam indhate saṃjanayanti jantavaḥ //	arhantaḥ cit yam indhate saṃjanayanti jantavaḥ 
SA_GV01_rvh1-10u-7456	RV_5,007.03a saṃ yad iṣo vanāmahe saṃ havyā mānuṣāṇām /	sam yat iṣaḥ vanāmahe sam havyā mānuṣāṇām 
SA_GV01_rvh1-10u-7457	RV_5,007.03c uta dyumnasya śavasa ṛtasya raśmim ā dade //	uta dyumnasya śavasaḥ ṛtasya raśmim ā dade 
SA_GV01_rvh1-10u-7458	RV_5,007.04a sa smā kṛṇoti ketum ā naktaṃ cid dūra ā sate /	sa smā kṛṇoti ketum ā naktam cit dūre ā sate 
SA_GV01_rvh1-10u-7459	RV_5,007.04c pāvako yad vanaspatīn pra smā mināty ajaraḥ //	pāvakaḥ yat vanaspatīn pra smā mināti ajaraḥ 
SA_GV01_rvh1-10u-7460	RV_5,007.05a ava sma yasya veṣaṇe svedam pathiṣu juhvati /	ava sma yasya veṣaṇe svedam pathiṣu juhvati 
SA_GV01_rvh1-10u-7461	RV_5,007.05c abhīm aha svajenyam bhūmā pṛṣṭheva ruruhuḥ //	abhi īm aha sva jenyam bhūmā pṛṣṭhā iva ruruhuḥ 
SA_GV01_rvh1-10u-7462	RV_5,007.06a yam martyaḥ puruspṛhaṃ vidad viśvasya dhāyase /	yam martyaḥ puruspṛham vidat viśvasya dhāyase 
SA_GV01_rvh1-10u-7463	RV_5,007.06c pra svādanam pitūnām astatātiṃ cid āyave //	pra svādanam pitūnām astatātim cit āyave 
SA_GV01_rvh1-10u-7464	RV_5,007.07a sa hi ṣmā dhanvākṣitaṃ dātā na dāty ā paśuḥ /	sa hi sma dhanva akṣitam dātā na dāti ā paśuḥ 
SA_GV01_rvh1-10u-7465	RV_5,007.07c hiriśmaśruḥ śucidann ṛbhur anibhṛṣṭataviṣiḥ //	hiri śmaśruḥ śucidan ṛbhuḥ a nibhṛṣṭa taviṣiḥ 
SA_GV01_rvh1-10u-7466	RV_5,007.08a śuciḥ ṣma yasmā atrivat pra svadhitīva rīyate /	śuciḥ ṣma yasmai atri vat pra svadhitī iva rīyate 
SA_GV01_rvh1-10u-7467	RV_5,007.08c suṣūr asūta mātā krāṇā yad ānaśe bhagam //	suṣūḥ asūta mātā krāṇā yat ānaśe bhagam 
SA_GV01_rvh1-10u-7468	RV_5,007.09a ā yas te sarpirāsute 'gne śam asti dhāyase /	ā yaḥ te sarpiḥ āsute gne śam asti dhāyase 
SA_GV01_rvh1-10u-7469	RV_5,007.09c aiṣu dyumnam uta śrava ā cittam martyeṣu dhāḥ //	ā eṣu dyumnam uta śravaḥ ā cittam martyeṣu dhāḥ 
SA_GV01_rvh1-10u-7470	RV_5,007.10a iti cin manyum adhrijas tvādātam ā paśuṃ dade /	iti cit manyum adhrijaḥ tvādātam ā paśum dade 
SA_GV01_rvh1-10u-7471	RV_5,007.10c ād agne apṛṇato 'triḥ sāsahyād dasyūn iṣaḥ sāsahyān nṝn //	āt agne apṛṇataḥ tris sāsahyāt dasyūn iṣaḥ sāsahyāt nṝn 
SA_GV01_rvh1-10u-7472	RV_5,008.01a tvām agna ṛtāyavaḥ sam īdhire pratnam pratnāsa ūtaye sahaskṛta /	tvām agne ṛtāyavaḥ sam īdhire pratnam pratnāsaḥ ūtaye sahaskṛta 
SA_GV01_rvh1-10u-7473	RV_5,008.01c puruścandraṃ yajataṃ viśvadhāyasaṃ damūnasaṃ gṛhapatiṃ vareṇyam //	puru ścandram yajatam viśva dhāyasam damūnasam gṛhapatim vareṇyam 
SA_GV01_rvh1-10u-7474	RV_5,008.02a tvām agne atithim pūrvyaṃ viśaḥ śociṣkeśaṃ gṛhapatiṃ ni ṣedire /	tvām agne atithim pūrvyam viśaḥ śociṣkeśam gṛhapatim ni sedire 
SA_GV01_rvh1-10u-7475	RV_5,008.02c bṛhatketum pururūpaṃ dhanaspṛtaṃ suśarmāṇaṃ svavasaṃ jaradviṣam //	bṛhat ketum puru rūpam dhana spṛtam su śarmāṇam su avasam jaradviṣam 
SA_GV01_rvh1-10u-7476	RV_5,008.03a tvām agne mānuṣīr īḷate viśo hotrāvidaṃ viviciṃ ratnadhātamam /	tvām agne mānuṣīḥ īḍate viśaḥ hotrā vidam vivicim ratna dhātamam 
SA_GV01_rvh1-10u-7477	RV_5,008.03c guhā santaṃ subhaga viśvadarśataṃ tuviṣvaṇasaṃ suyajaṃ ghṛtaśriyam //	guhā santam subhaga viśva darśatam tuviṣvaṇasam suyajam ghṛta śriyam 
SA_GV01_rvh1-10u-7478	RV_5,008.04a tvām agne dharṇasiṃ viśvadhā vayaṃ gīrbhir gṛṇanto namasopa sedima /	tvām agne dharṇasim viśvadhā vayam gīrbhiḥ gṛṇantaḥ namasā upa sedima 
SA_GV01_rvh1-10u-7479	RV_5,008.04c sa no juṣasva samidhāno aṅgiro devo martasya yaśasā sudītibhiḥ //	sa naḥ juṣasva samidhānaḥ aṅgiraḥ devaḥ martasya yaśasā su dītibhiḥ 
SA_GV01_rvh1-10u-7480	RV_5,008.05a tvam agne pururūpo viśe-viśe vayo dadhāsi pratnathā puruṣṭuta /	tvam agne puru rūpaḥ viśeviśe vayaḥ dadhāsi pratnathā puruṣṭuta 
SA_GV01_rvh1-10u-7481	RV_5,008.05c purūṇy annā sahasā vi rājasi tviṣiḥ sā te titviṣāṇasya nādhṛṣe //	purūṇi annā sahasā vi rājasi tviṣiḥ sā te titviṣāṇasya na ādhṛṣe 
SA_GV01_rvh1-10u-7482	RV_5,008.06a tvām agne samidhānaṃ yaviṣṭhya devā dūtaṃ cakrire havyavāhanam /	tvām agne samidhānam yaviṣṭhya devāḥ dūtam cakrire havya vāhanam 
SA_GV01_rvh1-10u-7483	RV_5,008.06c urujrayasaṃ ghṛtayonim āhutaṃ tveṣaṃ cakṣur dadhire codayanmati //	uru jrayasam ghṛta yonim āhutam tveṣam cakṣuḥ dadhire codayat mati 
SA_GV01_rvh1-10u-7484	RV_5,008.07a tvām agne pradiva āhutaṃ ghṛtaiḥ sumnāyavaḥ suṣamidhā sam īdhire /	tvām agne pradivaḥ āhutam ghṛtaiḥ sumnāyavaḥ su samidhā sam īdhire 
SA_GV01_rvh1-10u-7485	RV_5,008.07c sa vāvṛdhāna oṣadhībhir ukṣito 'bhi jrayāṃsi pārthivā vi tiṣṭhase //	sa vāvṛdhānaḥ oṣadhībhiḥ ukṣitaḥ bhi jrayāṃsi pārthivā vi tiṣṭhase 
SA_GV01_rvh1-10u-7486	RV_5,009.01a tvām agne haviṣmanto devam martāsa īḷate /	tvām agne haviṣmantaḥ devam martāsaḥ īḍate 
SA_GV01_rvh1-10u-7487	RV_5,009.01c manye tvā jātavedasaṃ sa havyā vakṣy ānuṣak //	manye tvā jātavedasam sa havyā vakṣi ānuṣak 
SA_GV01_rvh1-10u-7488	RV_5,009.02a agnir hotā dāsvataḥ kṣayasya vṛktabarhiṣaḥ /	agniḥ hotā dāsvataḥ kṣayasya vṛkta barhiṣaḥ 
SA_GV01_rvh1-10u-7489	RV_5,009.02c saṃ yajñāsaś caranti yaṃ saṃ vājāsaḥ śravasyavaḥ //	sam yajñāsaḥ caranti yam sam vājāsaḥ śravasyavaḥ 
SA_GV01_rvh1-10u-7490	RV_5,009.03a uta sma yaṃ śiśuṃ yathā navaṃ janiṣṭāraṇī /	uta sma yam śiśum yathā navam janiṣṭa araṇī 
SA_GV01_rvh1-10u-7491	RV_5,009.03c dhartāram mānuṣīṇāṃ viśām agniṃ svadhvaram //	dhartāram mānuṣīṇām viśām agnim su adhvaram 
SA_GV01_rvh1-10u-7492	RV_5,009.04a uta sma durgṛbhīyase putro na hvāryāṇām /	uta sma durgṛbhīyase putraḥ na hvāryāṇām 
SA_GV01_rvh1-10u-7493	RV_5,009.04c purū yo dagdhāsi vanāgne paśur na yavase //	purū yaḥ dagdhā asi vanā agne paśuḥ na yavase 
SA_GV01_rvh1-10u-7494	RV_5,009.05a adha sma yasyārcayaḥ samyak saṃyanti dhūminaḥ /	adha sma yasya arcayaḥ samyak saṃyanti dhūminaḥ 
SA_GV01_rvh1-10u-7495	RV_5,009.05c yad īm aha trito divy upa dhmāteva dhamati śiśīte dhmātarī yathā //	yat īm aha tritaḥ divi upa dhmātā iva dhamati śiśīte dhmātari yathā 
SA_GV01_rvh1-10u-7496	RV_5,009.06a tavāham agna ūtibhir mitrasya ca praśastibhiḥ /	tava aham agne ūtibhiḥ mitrasya ca praśastibhiḥ 
SA_GV01_rvh1-10u-7497	RV_5,009.06c dveṣoyuto na duritā turyāma martyānām //	dveṣoyutaḥ na duritā turyāma martyānām 
SA_GV01_rvh1-10u-7498	RV_5,009.07a taṃ no agne abhī naro rayiṃ sahasva ā bhara /	tam naḥ agne abhi naraḥ rayim sahasvas ā bhara 
SA_GV01_rvh1-10u-7499	RV_5,009.07c sa kṣepayat sa poṣayad bhuvad vājasya sātaya utaidhi pṛtsu no vṛdhe //	sa kṣepayat sa poṣayat bhuvat vājasya sātaye uta edhi pṛtsu naḥ vṛdhe 
SA_GV01_rvh1-10u-7500	RV_5,010.01a agna ojiṣṭham ā bhara dyumnam asmabhyam adhrigo /	agne ojiṣṭham ā bhara dyumnam asmabhyam adhrigo 
SA_GV01_rvh1-10u-7501	RV_5,010.01c pra no rāyā parīṇasā ratsi vājāya panthām //	pra naḥ rāyā parīṇasā ratsi vājāya panthām 
SA_GV01_rvh1-10u-7502	RV_5,010.02a tvaṃ no agne adbhuta kratvā dakṣasya maṃhanā /	tvam naḥ agne adbhuta kratvā dakṣasya maṃhanā 
SA_GV01_rvh1-10u-7503	RV_5,010.02c tve asuryam āruhat krāṇā mitro na yajñiyaḥ //	tve asuryam āruhat krāṇā mitraḥ na yajñiyaḥ 
SA_GV01_rvh1-10u-7504	RV_5,010.03a tvaṃ no agna eṣāṃ gayam puṣṭiṃ ca vardhaya /	tvam naḥ agne eṣām gayam puṣṭim ca vardhaya 
SA_GV01_rvh1-10u-7505	RV_5,010.03c ye stomebhiḥ pra sūrayo naro maghāny ānaśuḥ //	ye stomebhiḥ pra sūrayaḥ naraḥ maghāni ānaśuḥ 
SA_GV01_rvh1-10u-7506	RV_5,010.04a ye agne candra te giraḥ śumbhanty aśvarādhasaḥ /	ye agne candra te giraḥ śumbhanti aśva rādhasaḥ 
SA_GV01_rvh1-10u-7507	RV_5,010.04c śuṣmebhiḥ śuṣmiṇo naro divaś cid yeṣām bṛhat sukīrtir bodhati tmanā //	śuṣmebhiḥ śuṣmiṇaḥ naraḥ divaḥ cit yeṣām bṛhat su kīrtiḥ bodhati tmanā 
SA_GV01_rvh1-10u-7508	RV_5,010.05a tava tye agne arcayo bhrājanto yanti dhṛṣṇuyā /	tava tye agne arcayaḥ bhrājantaḥ yanti dhṛṣṇuyā 
SA_GV01_rvh1-10u-7509	RV_5,010.05c parijmāno na vidyutaḥ svāno ratho na vājayuḥ //	parijmānaḥ na vidyutaḥ svānaḥ rathaḥ na vājayuḥ 
SA_GV01_rvh1-10u-7510	RV_5,010.06a nū no agna ūtaye sabādhasaś ca rātaye /	nu naḥ agne ūtaye sabādhasaḥ ca rātaye 
SA_GV01_rvh1-10u-7511	RV_5,010.06c asmākāsaś ca sūrayo viśvā āśās tarīṣaṇi //	asmākāsaḥ ca sūrayaḥ viśvāḥ āśāḥ tarīṣaṇi 
SA_GV01_rvh1-10u-7512	RV_5,010.07a tvaṃ no agne aṅgira stuta stavāna ā bhara /	tvam naḥ agne aṅgira stuta stavāna ā bhara 
SA_GV01_rvh1-10u-7513	RV_5,010.07c hotar vibhvāsahaṃ rayiṃ stotṛbhya stavase ca na utaidhi pṛtsu no vṛdhe //	hotar vibhvāsaham rayim stotṛbhya stavase ca naḥ uta edhi pṛtsu naḥ vṛdhe 
SA_GV01_rvh1-10u-7514	RV_5,011.01a janasya gopā ajaniṣṭa jāgṛvir agniḥ sudakṣaḥ suvitāya navyase /	janasya gopāḥ ajaniṣṭa jāgṛviḥ agniḥ su dakṣaḥ suvitāya navyase 
SA_GV01_rvh1-10u-7515	RV_5,011.01c ghṛtapratīko bṛhatā divispṛśā dyumad vi bhāti bharatebhyaḥ śuciḥ //	ghṛta pratīkaḥ bṛhatā divispṛśā dyumat vi bhāti bharatebhyaḥ śuciḥ 
SA_GV01_rvh1-10u-7516	RV_5,011.02a yajñasya ketum prathamam purohitam agniṃ naras triṣadhasthe sam īdhire /	yajñasya ketum prathamam purohitam agnim naraḥ triṣadhasthe sam īdhire 
SA_GV01_rvh1-10u-7517	RV_5,011.02c indreṇa devaiḥ sarathaṃ sa barhiṣi sīdan ni hotā yajathāya sukratuḥ //	indreṇa devaiḥ sa ratham sa barhiṣi sīdat ni hotā yajathāya su kratuḥ 
SA_GV01_rvh1-10u-7518	RV_5,011.03a asammṛṣṭo jāyase mātroḥ śucir mandraḥ kavir ud atiṣṭho vivasvataḥ /	a sammṛṣṭaḥ jāyase mātroḥ śuciḥ mandraḥ kaviḥ ud atiṣṭhaḥ vivasvataḥ 
SA_GV01_rvh1-10u-7519	RV_5,011.03c ghṛtena tvāvardhayann agna āhuta dhūmas te ketur abhavad divi śritaḥ //	ghṛtena tvā avardhayan agne āhuta dhūmaḥ te ketuḥ abhavat divi śritaḥ 
SA_GV01_rvh1-10u-7520	RV_5,011.04a agnir no yajñam upa vetu sādhuyāgniṃ naro vi bharante gṛhe-gṛhe /	agniḥ naḥ yajñam upa vetu sādhuyā agnim naraḥ vi bharante gṛhe gṛhe 
SA_GV01_rvh1-10u-7521	RV_5,011.04c agnir dūto abhavad dhavyavāhano 'gniṃ vṛṇānā vṛṇate kavikratum //	agniḥ dūtaḥ abhavat havya vāhanaḥ gnim vṛṇānāḥ vṛṇate kavi kratum 
SA_GV01_rvh1-10u-7522	RV_5,011.05a tubhyedam agne madhumattamaṃ vacas tubhyam manīṣā iyam astu śaṃ hṛde /	tubhya idam agne madhumattamam vacaḥ tubhyam manīṣā iyam astu śam hṛde 
SA_GV01_rvh1-10u-7523	RV_5,011.05c tvāṃ giraḥ sindhum ivāvanīr mahīr ā pṛṇanti śavasā vardhayanti ca //	tvām giraḥ sindhum iva avanīḥ mahīḥ ā pṛṇanti śavasā vardhayanti ca 
SA_GV01_rvh1-10u-7524	RV_5,011.06a tvām agne aṅgiraso guhā hitam anv avindañ chiśriyāṇaṃ vane-vane /	tvām agne aṅgirasaḥ guhā hitam anu avindam śiśriyāṇam vanevane 
SA_GV01_rvh1-10u-7525	RV_5,011.06c sa jāyase mathyamānaḥ saho mahat tvām āhuḥ sahasas putram aṅgiraḥ //	sa jāyase mathyamānaḥ sahaḥ mahat tvām āhuḥ sahasaḥ putram aṅgiraḥ 
SA_GV01_rvh1-10u-7526	RV_5,012.01a prāgnaye bṛhate yajñiyāya ṛtasya vṛṣṇe asurāya manma /	pra agnaye bṛhate yajñiyāya ṛtasya vṛṣṇe asurāya manma 
SA_GV01_rvh1-10u-7527	RV_5,012.01c ghṛtaṃ na yajña āsye supūtaṃ giram bhare vṛṣabhāya pratīcīm //	ghṛtam na yajñe āsye su pūtam giram bhare vṛṣabhāya pratīcīm 
SA_GV01_rvh1-10u-7528	RV_5,012.02a ṛtaṃ cikitva ṛtam ic cikiddhy ṛtasya dhārā anu tṛndhi pūrvīḥ /	ṛtam cikitvaḥ ṛtam id cikiddhi ṛtasya dhārāḥ anu tṛndhi pūrvīḥ 
SA_GV01_rvh1-10u-7529	RV_5,012.02c nāhaṃ yātuṃ sahasā na dvayena ṛtaṃ sapāmy aruṣasya vṛṣṇaḥ //	na aham yātum sahasā na dvayena ṛtam sapāmi aruṣasya vṛṣṇaḥ 
SA_GV01_rvh1-10u-7530	RV_5,012.03a kayā no agna ṛtayann ṛtena bhuvo navedā ucathasya navyaḥ /	kayā naḥ agne ṛtayan ṛtena bhuvaḥ navedāḥ ucathasya navyaḥ 
SA_GV01_rvh1-10u-7531	RV_5,012.03c vedā me deva ṛtupā ṛtūnāṃ nāham patiṃ sanitur asya rāyaḥ //	vedā me devaḥ ṛtu pāḥ ṛtūnām na aham patim sanituḥ asya rāyaḥ 
SA_GV01_rvh1-10u-7532	RV_5,012.04a ke te agne ripave bandhanāsaḥ ke pāyavaḥ saniṣanta dyumantaḥ /	ke te agne ripave bandhanāsaḥ ke pāyavaḥ saniṣanta dyumantaḥ 
SA_GV01_rvh1-10u-7533	RV_5,012.04c ke dhāsim agne anṛtasya pānti ka āsato vacasaḥ santi gopāḥ //	ke dhāsim agne anṛtasya pānti ke āsataḥ vacasaḥ santi gopāḥ 
SA_GV01_rvh1-10u-7534	RV_5,012.05a sakhāyas te viṣuṇā agna ete śivāsaḥ santo aśivā abhūvan /	sakhāyaḥ te viṣuṇāḥ agne ete śivāsaḥ santaḥ aśivāḥ abhūvan 
SA_GV01_rvh1-10u-7535	RV_5,012.05c adhūrṣata svayam ete vacobhir ṛjūyate vṛjināni bruvantaḥ //	adhūrṣata svayam ete vacobhiḥ ṛjūyate vṛjināni bruvantaḥ 
SA_GV01_rvh1-10u-7536	RV_5,012.06a yas te agne namasā yajñam īṭṭa ṛtaṃ sa pāty aruṣasya vṛṣṇaḥ /	yaḥ te agne namasā yajñam īṭṭe ṛtam sa pāti aruṣasya vṛṣṇaḥ 
SA_GV01_rvh1-10u-7537	RV_5,012.06c tasya kṣayaḥ pṛthur ā sādhur etu prasarsrāṇasya nahuṣasya śeṣaḥ //	tasya kṣayaḥ pṛthuḥ ā sādhuḥ etu prasarsrāṇasya nahuṣasya śeṣaḥ 
SA_GV01_rvh1-10u-7538	RV_5,013.01a arcantas tvā havāmahe 'rcantaḥ sam idhīmahi /	arcantaḥ tvā havāmahe rcantaḥ sam idhīmahi 
SA_GV01_rvh1-10u-7539	RV_5,013.01c agne arcanta ūtaye //	agne arcantaḥ ūtaye 
SA_GV01_rvh1-10u-7540	RV_5,013.02a agne stomam manāmahe sidhram adya divispṛśaḥ /	agne stomam manāmahe sidhram adya divispṛśaḥ 
SA_GV01_rvh1-10u-7541	RV_5,013.02c devasya draviṇasyavaḥ //	devasya draviṇasyavaḥ 
SA_GV01_rvh1-10u-7542	RV_5,013.03a agnir juṣata no giro hotā yo mānuṣeṣv ā /	agniḥ juṣata naḥ giraḥ hotā yaḥ mānuṣeṣu ā 
SA_GV01_rvh1-10u-7543	RV_5,013.03c sa yakṣad daivyaṃ janam //	sa yakṣat daivyam janam 
SA_GV01_rvh1-10u-7544	RV_5,013.04a tvam agne saprathā asi juṣṭo hotā vareṇyaḥ /	tvam agne saprathāḥ asi juṣṭaḥ hotā vareṇyaḥ 
SA_GV01_rvh1-10u-7545	RV_5,013.04c tvayā yajñaṃ vi tanvate //	tvayā yajñam vi tanvate 
SA_GV01_rvh1-10u-7546	RV_5,013.05a tvām agne vājasātamaṃ viprā vardhanti suṣṭutam /	tvām agne vāja sātamam viprāḥ vardhanti suṣṭutam 
SA_GV01_rvh1-10u-7547	RV_5,013.05c sa no rāsva suvīryam //	sa naḥ rāsva su vīryam 
SA_GV01_rvh1-10u-7548	RV_5,013.06a agne nemir arāṃ iva devāṃs tvam paribhūr asi /	agne nemiḥ arām iva devān tvam paribhūḥ asi 
SA_GV01_rvh1-10u-7549	RV_5,013.06c ā rādhaś citram ṛñjase //	ā rādhaḥ citram ṛñjase 
SA_GV01_rvh1-10u-7550	RV_5,014.01a agniṃ stomena bodhaya samidhāno amartyam /	agnim stomena bodhaya samidhānaḥ amartyam 
SA_GV01_rvh1-10u-7551	RV_5,014.01c havyā deveṣu no dadhat //	havyā deveṣu naḥ dadhat 
SA_GV01_rvh1-10u-7552	RV_5,014.02a tam adhvareṣv īḷate devam martā amartyam /	tam adhvareṣu īḍate devam martāḥ amartyam 
SA_GV01_rvh1-10u-7553	RV_5,014.02c yajiṣṭham mānuṣe jane //	yajiṣṭham mānuṣe jane 
SA_GV01_rvh1-10u-7554	RV_5,014.03a taṃ hi śaśvanta īḷate srucā devaṃ ghṛtaścutā /	tam hi śaśvantaḥ īḍate srucā devam ghṛtaścutā 
SA_GV01_rvh1-10u-7555	RV_5,014.03c agniṃ havyāya voḷhave //	agnim havyāya voḷhave 
SA_GV01_rvh1-10u-7556	RV_5,014.04a agnir jāto arocata ghnan dasyūñ jyotiṣā tamaḥ /	agniḥ jātaḥ arocata ghnan dasyūm jyotiṣā tamaḥ 
SA_GV01_rvh1-10u-7557	RV_5,014.04c avindad gā apaḥ svaḥ //	avindat gāḥ apaḥ svar 
SA_GV01_rvh1-10u-7558	RV_5,014.05a agnim īḷenyaṃ kaviṃ ghṛtapṛṣṭhaṃ saparyata /	agnim īḍenyam kavim ghṛta pṛṣṭham saparyata 
SA_GV01_rvh1-10u-7559	RV_5,014.05c vetu me śṛṇavad dhavam //	vetu me śṛṇavat dhavam 
SA_GV01_rvh1-10u-7560	RV_5,014.06a agniṃ ghṛtena vāvṛdhu stomebhir viśvacarṣaṇim /	agnim ghṛtena vāvṛdhuḥ stomebhiḥ viśvacarṣaṇim 
SA_GV01_rvh1-10u-7561	RV_5,014.06c svādhībhir vacasyubhiḥ //	su ādhībhiḥ vacasyubhiḥ 
SA_GV01_rvh1-10u-7562	RV_5,015.01a pra vedhase kavaye vedyāya giram bhare yaśase pūrvyāya /	pra vedhase kavaye vedyāya giram bhare yaśase pūrvyāya 
SA_GV01_rvh1-10u-7563	RV_5,015.01c ghṛtaprasatto asuraḥ suśevo rāyo dhartā dharuṇo vasvo agniḥ //	ghṛta prasattaḥ asuraḥ su śevaḥ rāyaḥ dhartā dharuṇaḥ vasvaḥ agniḥ 
SA_GV01_rvh1-10u-7564	RV_5,015.02a ṛtena ṛtaṃ dharuṇaṃ dhārayanta yajñasya śāke parame vyoman /	ṛtena ṛtam dharuṇam dhārayanta yajñasya śāke parame vyoman 
SA_GV01_rvh1-10u-7565	RV_5,015.02c divo dharman dharuṇe seduṣo nṝñ jātair ajātāṃ abhi ye nanakṣuḥ //	divaḥ dharman dharuṇe seduṣaḥ nṝn jātaiḥ a jātām abhi ye nanakṣuḥ 
SA_GV01_rvh1-10u-7566	RV_5,015.03a aṅhoyuvas tanvas tanvate vi vayo mahad duṣṭaram pūrvyāya /	aṅhoyuvaḥ tanvaḥ tanvate vi vayaḥ mahat duṣṭaram pūrvyāya 
SA_GV01_rvh1-10u-7567	RV_5,015.03c sa saṃvato navajātas tuturyāt siṅhaṃ na kruddham abhitaḥ pari ṣṭhuḥ //	sa saṃvataḥ nava jātaḥ tuturyāt siṅham na kruddham abhitas pari sthuḥ 
SA_GV01_rvh1-10u-7568	RV_5,015.04a māteva yad bharase paprathāno janaṃ-janaṃ dhāyase cakṣase ca /	mātā iva yat bharase paprathānaḥ janaṃjanam dhāyase cakṣase ca 
SA_GV01_rvh1-10u-7569	RV_5,015.04c vayo-vayo jarase yad dadhānaḥ pari tmanā viṣurūpo jigāsi //	vayaḥ vayaḥ jarase yat dadhānaḥ pari tmanā viṣurūpaḥ jigāsi 
SA_GV01_rvh1-10u-7570	RV_5,015.05a vājo nu te śavasas pātv antam uruṃ doghaṃ dharuṇaṃ deva rāyaḥ /	vājaḥ nu te śavasaḥ pātu antam urum dogham dharuṇam deva rāyaḥ 
SA_GV01_rvh1-10u-7571	RV_5,015.05c padaṃ na tāyur guhā dadhāno maho rāye citayann atrim aspaḥ //	padam na tāyuḥ guhā dadhānaḥ mahaḥ rāye citayan atrim aspaḥ 
SA_GV01_rvh1-10u-7572	RV_5,016.01a bṛhad vayo hi bhānave 'rcā devāyāgnaye /	bṛhat vayaḥ hi bhānave rcā devāya agnaye 
SA_GV01_rvh1-10u-7573	RV_5,016.01c yam mitraṃ na praśastibhir martāso dadhire puraḥ //	yam mitram na praśastibhiḥ martāsaḥ dadhire puras 
SA_GV01_rvh1-10u-7574	RV_5,016.02a sa hi dyubhir janānāṃ hotā dakṣasya bāhvoḥ /	sa hi dyubhiḥ janānām hotā dakṣasya bāhvoḥ 
SA_GV01_rvh1-10u-7575	RV_5,016.02c vi havyam agnir ānuṣag bhago na vāram ṛṇvati //	vi havyam agniḥ ānuṣak bhagaḥ na vāram ṛṇvati 
SA_GV01_rvh1-10u-7576	RV_5,016.03a asya stome maghonaḥ sakhye vṛddhaśociṣaḥ /	asya stome maghonaḥ sakhye vṛddha śociṣaḥ 
SA_GV01_rvh1-10u-7577	RV_5,016.03c viśvā yasmin tuviṣvaṇi sam arye śuṣmam ādadhuḥ //	viśvā yasmin tuviṣvaṇi sam arye śuṣmam ādadhuḥ 
SA_GV01_rvh1-10u-7578	RV_5,016.04a adhā hy agna eṣāṃ suvīryasya maṃhanā /	adhā hi agne eṣām su vīryasya maṃhanā 
SA_GV01_rvh1-10u-7579	RV_5,016.04c tam id yahvaṃ na rodasī pari śravo babhūvatuḥ //	tam id yahvam na rodasī pari śravaḥ babhūvatuḥ 
SA_GV01_rvh1-10u-7580	RV_5,016.05a nū na ehi vāryam agne gṛṇāna ā bhara /	nu naḥ ehi vāryam agne gṛṇānaḥ ā bhara 
SA_GV01_rvh1-10u-7581	RV_5,016.05c ye vayaṃ ye ca sūrayaḥ svasti dhāmahe sacotaidhi pṛtsu no vṛdhe //	ye vayam ye ca sūrayaḥ svasti dhāmahe sacā uta edhi pṛtsu naḥ vṛdhe 
SA_GV01_rvh1-10u-7582	RV_5,017.01a ā yajñair deva martya itthā tavyāṃsam ūtaye /	ā yajñaiḥ deva martyaḥ itthā tavyāṃsam ūtaye 
SA_GV01_rvh1-10u-7583	RV_5,017.01c agniṃ kṛte svadhvare pūrur īḷītāvase //	agnim kṛte su adhvare pūruḥ īḍīta avase 
SA_GV01_rvh1-10u-7584	RV_5,017.02a asya hi svayaśastara āsā vidharman manyase /	asya hi sva yaśastaraḥ āsā vidharman manyase 
SA_GV01_rvh1-10u-7585	RV_5,017.02c taṃ nākaṃ citraśociṣam mandram paro manīṣayā //	tam nākam citra śociṣam mandram paras manīṣayā 
SA_GV01_rvh1-10u-7586	RV_5,017.03a asya vāsā u arciṣā ya āyukta tujā girā /	asya vā āsā u arciṣā yaḥ āyukta tujā girā 
SA_GV01_rvh1-10u-7587	RV_5,017.03c divo na yasya retasā bṛhac chocanty arcayaḥ //	divaḥ na yasya retasā bṛhat śocanti arcayaḥ 
SA_GV01_rvh1-10u-7588	RV_5,017.04a asya kratvā vicetaso dasmasya vasu ratha ā /	asya kratvā vicetasaḥ dasmasya vasu rathe ā 
SA_GV01_rvh1-10u-7589	RV_5,017.04c adhā viśvāsu havyo 'gnir vikṣu pra śasyate //	adhā viśvāsu havyaḥ gniḥ vikṣu pra śasyate 
SA_GV01_rvh1-10u-7590	RV_5,017.05a nū na id dhi vāryam āsā sacanta sūrayaḥ /	nu naḥ id hi vāryam āsā sacanta sūrayaḥ 
SA_GV01_rvh1-10u-7591	RV_5,017.05c ūrjo napād abhiṣṭaye pāhi śagdhi svastaya utaidhi pṛtsu no vṛdhe //	ūrjaḥ napāt abhiṣṭaye pāhi śagdhi svastaye uta edhi pṛtsu naḥ vṛdhe 
SA_GV01_rvh1-10u-7592	RV_5,018.01a prātar agniḥ purupriyo viśa stavetātithiḥ /	prātar agniḥ puru priyaḥ viśaḥ staveta atithiḥ 
SA_GV01_rvh1-10u-7593	RV_5,018.01c viśvāni yo amartyo havyā marteṣu raṇyati //	viśvāni yaḥ amartyaḥ havyā marteṣu raṇyati 
SA_GV01_rvh1-10u-7594	RV_5,018.02a dvitāya mṛktavāhase svasya dakṣasya maṃhanā /	dvitāya mṛktavāhase svasya dakṣasya maṃhanā 
SA_GV01_rvh1-10u-7595	RV_5,018.02c induṃ sa dhatta ānuṣak stotā cit te amartya //	indum sa dhatte ānuṣak stotā cit te amartya 
SA_GV01_rvh1-10u-7596	RV_5,018.03a taṃ vo dīrghāyuśociṣaṃ girā huve maghonām /	tam vaḥ dīrgha āyu śociṣam girā huve maghonām 
SA_GV01_rvh1-10u-7597	RV_5,018.03c ariṣṭo yeṣāṃ ratho vy aśvadāvann īyate //	ariṣṭaḥ yeṣām rathaḥ vi aśva dāvan īyate 
SA_GV01_rvh1-10u-7598	RV_5,018.04a citrā vā yeṣu dīdhitir āsann ukthā pānti ye /	citrā vā yeṣu dīdhitiḥ āsan ukthā pānti ye 
SA_GV01_rvh1-10u-7599	RV_5,018.04b stīrṇam barhiḥ svarṇare śravāṃsi dadhire pari //	stīrṇam barhiḥ svarṇare śravāṃsi dadhire pari 
SA_GV01_rvh1-10u-7600	RV_5,018.05a ye me pañcāśataṃ dadur aśvānāṃ sadhastuti /	ye me pañcāśatam daduḥ aśvānām sadhastuti 
SA_GV01_rvh1-10u-7601	RV_5,018.05b dyumad agne mahi śravo bṛhat kṛdhi maghonāṃ nṛvad amṛta nṛṇām //	dyumat agne mahi śravaḥ bṛhat kṛdhi maghonām nṛvat amṛta nṛṇām 
SA_GV01_rvh1-10u-7602	RV_5,019.01a abhy avasthāḥ pra jāyante pra vavrer vavriś ciketa /	abhi avasthāḥ pra jāyante pra vavreḥ vavriḥ ciketa 
SA_GV01_rvh1-10u-7603	RV_5,019.01c upasthe mātur vi caṣṭe //	upasthe mātuḥ vi caṣṭe 
SA_GV01_rvh1-10u-7604	RV_5,019.02a juhure vi citayanto 'nimiṣaṃ nṛmṇam pānti /	juhure vi citayantaḥ nimiṣam nṛmṇam pānti 
SA_GV01_rvh1-10u-7605	RV_5,019.02c ā dṛḷhām puraṃ viviśuḥ //	ā dṛḷhām puram viviśuḥ 
SA_GV01_rvh1-10u-7606	RV_5,019.03a ā śvaitreyasya jantavo dyumad vardhanta kṛṣṭayaḥ /	ā śvaitreyasya jantavaḥ dyumat vardhanta kṛṣṭayaḥ 
SA_GV01_rvh1-10u-7607	RV_5,019.03b niṣkagrīvo bṛhaduktha enā madhvā na vājayuḥ //	niṣka grīvaḥ bṛhat ukthaḥ enā madhvā na vājayuḥ 
SA_GV01_rvh1-10u-7608	RV_5,019.04a priyaṃ dugdhaṃ na kāmyam ajāmi jāmyoḥ sacā /	priyam dugdham na kāmyam ajāmi jāmyoḥ sacā 
SA_GV01_rvh1-10u-7609	RV_5,019.04c gharmo na vājajaṭharo 'dabdhaḥ śaśvato dabhaḥ //	gharmaḥ na vāja jaṭharaḥ dabdhaḥ śaśvataḥ dabhaḥ 
SA_GV01_rvh1-10u-7610	RV_5,019.05a krīḷan no raśma ā bhuvaḥ sam bhasmanā vāyunā vevidānaḥ /	krīḍan naḥ raśmaḥ ā bhuvaḥ sam bhasmanā vāyunā vevidānaḥ 
SA_GV01_rvh1-10u-7611	RV_5,019.05b tā asya san dhṛṣajo na tigmāḥ susaṃśitā vakṣyo vakṣaṇesthāḥ //	tāḥ asya san dhṛṣajaḥ na tigmāḥ su saṃśitāḥ vakṣyaḥ vakṣaṇesthāḥ 
SA_GV01_rvh1-10u-7612	RV_5,020.01a yam agne vājasātama tvaṃ cin manyase rayim /	yam agne vāja sātama tvam cit manyase rayim 
SA_GV01_rvh1-10u-7613	RV_5,020.01c taṃ no gīrbhiḥ śravāyyaṃ devatrā panayā yujam //	tam naḥ gīrbhiḥ śravāyyam devatrā panaya yujam 
SA_GV01_rvh1-10u-7614	RV_5,020.02a ye agne nerayanti te vṛddhā ugrasya śavasaḥ /	ye agne na īrayanti te vṛddhāḥ ugrasya śavasaḥ 
SA_GV01_rvh1-10u-7615	RV_5,020.02b apa dveṣo apa hvaro 'nyavratasya saścire //	apa dveṣaḥ apa hvaraḥ nyavratasya saścire 
SA_GV01_rvh1-10u-7616	RV_5,020.03a hotāraṃ tvā vṛṇīmahe 'gne dakṣasya sādhanam /	hotāram tvā vṛṇīmahe gne dakṣasya sādhanam 
SA_GV01_rvh1-10u-7617	RV_5,020.03b yajñeṣu pūrvyaṃ girā prayasvanto havāmahe //	yajñeṣu pūrvyam girā prayasvantaḥ havāmahe 
SA_GV01_rvh1-10u-7618	RV_5,020.04a itthā yathā ta ūtaye sahasāvan dive-dive /	itthā yathā te ūtaye sahasāvan dive dive 
SA_GV01_rvh1-10u-7619	RV_5,020.04b rāya ṛtāya sukrato gobhiḥ ṣyāma sadhamādo vīraiḥ syāma sadhamādaḥ //	rāye ṛtāya su krato gobhiḥ syāma sadhamādaḥ vīraiḥ syāma sadhamādaḥ 
SA_GV01_rvh1-10u-7620	RV_5,021.01a manuṣvat tvā ni dhīmahi manuṣvat sam idhīmahi /	manuṣvat tvā ni dhīmahi manuṣvat sam idhīmahi 
SA_GV01_rvh1-10u-7621	RV_5,021.01c agne manuṣvad aṅgiro devān devayate yaja //	agne manuṣvat aṅgiraḥ devān devayate yaja 
SA_GV01_rvh1-10u-7622	RV_5,021.02a tvaṃ hi mānuṣe jane 'gne suprīta idhyase /	tvam hi mānuṣe jane gne su prītaḥ idhyase 
SA_GV01_rvh1-10u-7623	RV_5,021.02c srucas tvā yanty ānuṣak sujāta sarpirāsute //	srucaḥ tvā yanti ānuṣak su jāta sarpiḥ āsute 
SA_GV01_rvh1-10u-7624	RV_5,021.03a tvāṃ viśve sajoṣaso devāso dūtam akrata /	tvām viśve sajoṣasaḥ devāsaḥ dūtam akrata 
SA_GV01_rvh1-10u-7625	RV_5,021.03b saparyantas tvā kave yajñeṣu devam īḷate //	saparyantaḥ tvā kave yajñeṣu devam īḍate 
SA_GV01_rvh1-10u-7626	RV_5,021.04a devaṃ vo devayajyayāgnim īḷīta martyaḥ /	devam vaḥ deva yajyayā agnim īḍīta martyaḥ 
SA_GV01_rvh1-10u-7627	RV_5,021.04b samiddhaḥ śukra dīdihy ṛtasya yonim āsadaḥ sasasya yonim āsadaḥ //	samiddhaḥ śukra dīdihi ṛtasya yonim āsadaḥ sasasya yonim āsadaḥ 
SA_GV01_rvh1-10u-7628	RV_5,022.01a pra viśvasāmann atrivad arcā pāvakaśociṣe /	pra viśvasāman atri vat arca pāvaka śociṣe 
SA_GV01_rvh1-10u-7629	RV_5,022.01c yo adhvareṣv īḍyo hotā mandratamo viśi //	yaḥ adhvareṣu īḍyaḥ hotā mandratamaḥ viśi 
SA_GV01_rvh1-10u-7630	RV_5,022.02a ny agniṃ jātavedasaṃ dadhātā devam ṛtvijam /	ni agnim jātavedasam dadhāta devam ṛtvijam 
SA_GV01_rvh1-10u-7631	RV_5,022.02c pra yajña etv ānuṣag adyā devavyacastamaḥ //	pra yajñaḥ etu ānuṣak adyā deva vyacastamaḥ 
SA_GV01_rvh1-10u-7632	RV_5,022.03a cikitvinmanasaṃ tvā devam martāsa ūtaye /	cikitvinmanasam tvā devam martāsaḥ ūtaye 
SA_GV01_rvh1-10u-7633	RV_5,022.03c vareṇyasya te 'vasa iyānāso amanmahi //	vareṇyasya te vaso iyānāsaḥ amanmahi 
SA_GV01_rvh1-10u-7634	RV_5,022.04a agne cikiddhy asya na idaṃ vacaḥ sahasya /	agne cikiddhi asya naḥ idam vacaḥ sahasya 
SA_GV01_rvh1-10u-7635	RV_5,022.04c taṃ tvā suśipra dampate stomair vardhanty atrayo gīrbhiḥ śumbhanty atrayaḥ //	tam tvā su śipra dampate stomaiḥ vardhanti atrayaḥ gīrbhiḥ śumbhanti atrayaḥ 
SA_GV01_rvh1-10u-7636	RV_5,023.01a agne sahantam ā bhara dyumnasya prāsahā rayim /	agne sahantam ā bhara dyumnasya prāsahā rayim 
SA_GV01_rvh1-10u-7637	RV_5,023.01c viśvā yaś carṣaṇīr abhy āsā vājeṣu sāsahat //	viśvāḥ yaḥ carṣaṇīḥ abhī āsā vājeṣu sāsahat 
SA_GV01_rvh1-10u-7638	RV_5,023.02a tam agne pṛtanāṣahaṃ rayiṃ sahasva ā bhara /	tam agne pṛtanāṣaham rayim sahasva ā bhara 
SA_GV01_rvh1-10u-7639	RV_5,023.02b tvaṃ hi satyo adbhuto dātā vājasya gomataḥ //	tvam hi satyaḥ adbhutaḥ dātā vājasya gomataḥ 
SA_GV01_rvh1-10u-7640	RV_5,023.03a viśve hi tvā sajoṣaso janāso vṛktabarhiṣaḥ /	viśve hi tvā sajoṣasaḥ janāsaḥ vṛkta barhiṣaḥ 
SA_GV01_rvh1-10u-7641	RV_5,023.03c hotāraṃ sadmasu priyaṃ vyanti vāryā puru //	hotāram sadmasu priyam vyanti vāryā puru 
SA_GV01_rvh1-10u-7642	RV_5,023.04a sa hi ṣmā viśvacarṣaṇir abhimāti saho dadhe /	sa hi sma viśvacarṣaṇiḥ abhimāti sahaḥ dadhe 
SA_GV01_rvh1-10u-7643	RV_5,023.04b agna eṣu kṣayeṣv ā revan naḥ śukra dīdihi dyumat pāvaka dīdihi //	agne eṣu kṣayeṣu ā revat naḥ śukra dīdihi dyumat pāvaka dīdihi 
SA_GV01_rvh1-10u-7644	RV_5,024.01a agne tvaṃ no antama uta trātā śivo bhavā varūthyaḥ //	agne tvam naḥ antamaḥ uta trātā śivaḥ bhava varūthyaḥ 
SA_GV01_rvh1-10u-7645	RV_5,024.02a vasur agnir vasuśravā acchā nakṣi dyumattamaṃ rayiṃ dāḥ //	vasuḥ agniḥ vasu śravāḥ acchā nakṣi dyumattamam rayim dāḥ 
SA_GV01_rvh1-10u-7646	RV_5,024.03a sa no bodhi śrudhī havam uruṣyā ṇo aghāyataḥ samasmāt //	sa naḥ bodhi śrudhi havam uruṣyā naḥ aghāyataḥ samasmāt 
SA_GV01_rvh1-10u-7647	RV_5,024.04a taṃ tvā śociṣṭha dīdivaḥ sumnāya nūnam īmahe sakhibhyaḥ //	tam tvā śociṣṭha dīdivas sumnāya nūnam īmahe sakhibhyaḥ 
SA_GV01_rvh1-10u-7648	RV_5,025.01a acchā vo agnim avase devaṃ gāsi sa no vasuḥ /	acchā vaḥ agnim avase devam gāsi sa naḥ vasuḥ 
SA_GV01_rvh1-10u-7649	RV_5,025.01c rāsat putra ṛṣūṇām ṛtāvā parṣati dviṣaḥ //	rāsat putraḥ ṛṣūṇām ṛtāvā parṣati dviṣaḥ 
SA_GV01_rvh1-10u-7650	RV_5,025.02a sa hi satyo yam pūrve cid devāsaś cid yam īdhire /	sa hi satyaḥ yam pūrve cit devāsaḥ cit yam īdhire 
SA_GV01_rvh1-10u-7651	RV_5,025.02c hotāram mandrajihvam it sudītibhir vibhāvasum //	hotāram mandra jihvam id su dītibhiḥ vibhāvasum 
SA_GV01_rvh1-10u-7652	RV_5,025.03a sa no dhītī variṣṭhayā śreṣṭhayā ca sumatyā /	sa naḥ dhītī variṣṭhayā śreṣṭhayā ca sumatyā 
SA_GV01_rvh1-10u-7653	RV_5,025.03c agne rāyo didīhi naḥ suvṛktibhir vareṇya //	agne rāyaḥ didīhi naḥ suvṛktibhiḥ vareṇya 
SA_GV01_rvh1-10u-7654	RV_5,025.04a agnir deveṣu rājaty agnir marteṣv āviśan /	agniḥ deveṣu rājati agniḥ marteṣu āviśan 
SA_GV01_rvh1-10u-7655	RV_5,025.04c agnir no havyavāhano 'gniṃ dhībhiḥ saparyata //	agniḥ naḥ havya vāhanaḥ gnim dhībhiḥ saparyata 
SA_GV01_rvh1-10u-7656	RV_5,025.05a agnis tuviśravastamaṃ tuvibrahmāṇam uttamam /	agniḥ tuvi śravastamam tuvi brahmāṇam uttamam 
SA_GV01_rvh1-10u-7657	RV_5,025.05c atūrtaṃ śrāvayatpatim putraṃ dadāti dāśuṣe //	a tūrtam śrāvayat patim putram dadāti dāśuṣe 
SA_GV01_rvh1-10u-7658	RV_5,025.06a agnir dadāti satpatiṃ sāsāha yo yudhā nṛbhiḥ /	agniḥ dadāti sat patim sāsāha yaḥ yudhā nṛbhiḥ 
SA_GV01_rvh1-10u-7659	RV_5,025.06c agnir atyaṃ raghuṣyadaṃ jetāram aparājitam //	agniḥ atyam raghuṣyadam jetāram aparājitam 
SA_GV01_rvh1-10u-7660	RV_5,025.07a yad vāhiṣṭhaṃ tad agnaye bṛhad arca vibhāvaso /	yat vāhiṣṭham tat agnaye bṛhat arca vibhāvaso 
SA_GV01_rvh1-10u-7661	RV_5,025.07c mahiṣīva tvad rayis tvad vājā ud īrate //	mahiṣī iva tvat rayiḥ tvat vājāḥ ud īrate 
SA_GV01_rvh1-10u-7662	RV_5,025.08a tava dyumanto arcayo grāvevocyate bṛhat /	tava dyumantaḥ arcayaḥ grāvā iva ucyate bṛhat 
SA_GV01_rvh1-10u-7663	RV_5,025.08c uto te tanyatur yathā svāno arta tmanā divaḥ //	uta u te tanyatuḥ yathā svānaḥ arta tmanā divaḥ 
SA_GV01_rvh1-10u-7664	RV_5,025.09a evāṃ agniṃ vasūyavaḥ sahasānaṃ vavandima /	eva ān agnim vasūyavaḥ sahasānam vavandima 
SA_GV01_rvh1-10u-7665	RV_5,025.09c sa no viśvā ati dviṣaḥ parṣan nāveva sukratuḥ //	sa naḥ viśvāḥ ati dviṣaḥ parṣat nāvā iva su kratuḥ 
SA_GV01_rvh1-10u-7666	RV_5,026.01a agne pāvaka rociṣā mandrayā deva jihvayā /	agne pāvaka rociṣā mandrayā deva jihvayā 
SA_GV01_rvh1-10u-7667	RV_5,026.01c ā devān vakṣi yakṣi ca //	ā devān vakṣi yakṣi ca 
SA_GV01_rvh1-10u-7668	RV_5,026.02a taṃ tvā ghṛtasnav īmahe citrabhāno svardṛśam /	tam tvā ghṛtasno īmahe citrabhāno svar dṛśam 
SA_GV01_rvh1-10u-7669	RV_5,026.02c devāṃ ā vītaye vaha //	devān ā vītaye vaha 
SA_GV01_rvh1-10u-7670	RV_5,026.03a vītihotraṃ tvā kave dyumantaṃ sam idhīmahi /	vītihotram tvā kave dyumantam sam idhīmahi 
SA_GV01_rvh1-10u-7671	RV_5,026.03c agne bṛhantam adhvare //	agne bṛhantam adhvare 
SA_GV01_rvh1-10u-7672	RV_5,026.04a agne viśvebhir ā gahi devebhir havyadātaye /	agne viśvebhiḥ ā gahi devebhiḥ havya dātaye 
SA_GV01_rvh1-10u-7673	RV_5,026.04b hotāraṃ tvā vṛṇīmahe //	hotāram tvā vṛṇīmahe 
SA_GV01_rvh1-10u-7674	RV_5,026.05a yajamānāya sunvata āgne suvīryaṃ vaha /	yajamānāya sunvate ā agne su vīryam vaha 
SA_GV01_rvh1-10u-7675	RV_5,026.05c devair ā satsi barhiṣi //	devaiḥ ā satsi barhiṣi 
SA_GV01_rvh1-10u-7676	RV_5,026.06a samidhānaḥ sahasrajid agne dharmāṇi puṣyasi /	samidhānaḥ sahasra jit agne dharmāṇi puṣyasi 
SA_GV01_rvh1-10u-7677	RV_5,026.06c devānāṃ dūta ukthyaḥ //	devānām dūtaḥ ukthyaḥ 
SA_GV01_rvh1-10u-7678	RV_5,026.07a ny agniṃ jātavedasaṃ hotravāhaṃ yaviṣṭhyam /	ni agnim jātavedasam hotra vāham yaviṣṭhyam 
SA_GV01_rvh1-10u-7679	RV_5,026.07c dadhātā devam ṛtvijam //	dadhāta devam ṛtvijam 
SA_GV01_rvh1-10u-7680	RV_5,026.08a pra yajña etv ānuṣag adyā devavyacastamaḥ /	pra yajñaḥ etu ānuṣak adyā deva vyacastamaḥ 
SA_GV01_rvh1-10u-7681	RV_5,026.08c stṛṇīta barhir āsade //	stṛṇīta barhiḥ āsade 
SA_GV01_rvh1-10u-7682	RV_5,026.09a edam maruto aśvinā mitraḥ sīdantu varuṇaḥ /	ā idam marutaḥ aśvinā mitraḥ sīdantu varuṇaḥ 
SA_GV01_rvh1-10u-7683	RV_5,026.09c devāsaḥ sarvayā viśā //	devāsaḥ sarvayā viśā 
SA_GV01_rvh1-10u-7684	RV_5,027.01a anasvantā satpatir māmahe me gāvā cetiṣṭho asuro maghonaḥ /	anasvantā satpatiḥ māmahe me gāvā cetiṣṭhaḥ asuraḥ maghonaḥ 
SA_GV01_rvh1-10u-7685	RV_5,027.01c traivṛṣṇo agne daśabhiḥ sahasrair vaiśvānara tryaruṇaś ciketa //	traivṛṣṇaḥ agne daśabhiḥ sahasraiḥ vaiśvānara tri aruṇaḥ ciketa 
SA_GV01_rvh1-10u-7686	RV_5,027.02a yo me śatā ca viṃśatiṃ ca gonāṃ harī ca yuktā sudhurā dadāti /	yaḥ me śatā ca viṃśatim ca gonām harī ca yuktā su dhurā dadāti 
SA_GV01_rvh1-10u-7687	RV_5,027.02c vaiśvānara suṣṭuto vāvṛdhāno 'gne yaccha tryaruṇāya śarma //	vaiśvānara suṣṭutaḥ vāvṛdhānaḥ gne yaccha tryaruṇāya śarma 
SA_GV01_rvh1-10u-7688	RV_5,027.03a evā te agne sumatiṃ cakāno naviṣṭhāya navamaṃ trasadasyuḥ /	eva te agne sumatim cakānaḥ naviṣṭhāya navamam trasadasyuḥ 
SA_GV01_rvh1-10u-7689	RV_5,027.03c yo me giras tuvijātasya pūrvīr yuktenābhi tryaruṇo gṛṇāti //	yaḥ me giraḥ tuvi jātasya pūrvīḥ yuktena abhi tri aruṇaḥ gṛṇāti 
SA_GV01_rvh1-10u-7690	RV_5,027.04a yo ma iti pravocaty aśvamedhāya sūraye /	yaḥ me iti pravocati aśvamedhāya sūraye 
SA_GV01_rvh1-10u-7691	RV_5,027.04b dadad ṛcā saniṃ yate dadan medhām ṛtāyate //	dadat ṛcā sanim yate dadat medhām ṛtāyate 
SA_GV01_rvh1-10u-7692	RV_5,027.05a yasya mā paruṣāḥ śatam uddharṣayanty ukṣaṇaḥ /	yasya mā paruṣāḥ śatam ud harṣayanti ukṣaṇaḥ 
SA_GV01_rvh1-10u-7693	RV_5,027.05c aśvamedhasya dānāḥ somā iva tryāśiraḥ //	aśvamedhasya dānāḥ somāḥ iva tri āśiraḥ 
SA_GV01_rvh1-10u-7694	RV_5,027.06a indrāgnī śatadāvny aśvamedhe suvīryam /	indra agnī śatadāvni aśvamedhe su vīryam 
SA_GV01_rvh1-10u-7695	RV_5,027.06c kṣatraṃ dhārayatam bṛhad divi sūryam ivājaram //	kṣatram dhārayatam bṛhat divi sūryam iva ajaram 
SA_GV01_rvh1-10u-7696	RV_5,028.01a samiddho agnir divi śocir aśret pratyaṅṅ uṣasam urviyā vi bhāti /	samiddhaḥ agniḥ divi śociḥ aśret pratyaṅ uṣasam urviyā vi bhāti 
SA_GV01_rvh1-10u-7697	RV_5,028.01c eti prācī viśvavārā namobhir devāṃ īḷānā haviṣā ghṛtācī //	eti prācī viśva vārā namobhiḥ devān īḍānā haviṣā ghṛtācī 
SA_GV01_rvh1-10u-7698	RV_5,028.02a samidhyamāno amṛtasya rājasi haviṣ kṛṇvantaṃ sacase svastaye /	samidhyamānaḥ amṛtasya rājasi haviṣ kṛṇvantam sacase svastaye 
SA_GV01_rvh1-10u-7699	RV_5,028.02c viśvaṃ sa dhatte draviṇaṃ yam invasy ātithyam agne ni ca dhatta it puraḥ //	viśvam sa dhatte draviṇam yam invasi ātithyam agne ni ca dhatte id puras 
SA_GV01_rvh1-10u-7700	RV_5,028.03a agne śardha mahate saubhagāya tava dyumnāny uttamāni santu /	agne śardha mahate saubhagāya tava dyumnāni uttamāni santu 
SA_GV01_rvh1-10u-7701	RV_5,028.03c saṃ jāspatyaṃ suyamam ā kṛṇuṣva śatrūyatām abhi tiṣṭhā mahāṃsi //	sam jāspatyam suyamam ā kṛṇuṣva śatrūyatām abhi tiṣṭha mahāṃsi 
SA_GV01_rvh1-10u-7702	RV_5,028.04a samiddhasya pramahaso 'gne vande tava śriyam /	samiddhasya pramahasaḥ gne vande tava śriyam 
SA_GV01_rvh1-10u-7703	RV_5,028.04c vṛṣabho dyumnavāṃ asi sam adhvareṣv idhyase //	vṛṣabhaḥ dyumnavān asi sam adhvareṣu idhyase 
SA_GV01_rvh1-10u-7704	RV_5,028.05a samiddho agna āhuta devān yakṣi svadhvara /	samiddhaḥ agne āhuta devān yakṣi su adhvara 
SA_GV01_rvh1-10u-7705	RV_5,028.05c tvaṃ hi havyavāḷ asi //	tvam hi havyavāṭ asi 
SA_GV01_rvh1-10u-7706	RV_5,028.06a ā juhotā duvasyatāgnim prayaty adhvare /	ā juhota ā duvasyata agnim prayati adhvare 
SA_GV01_rvh1-10u-7707	RV_5,028.06c vṛṇīdhvaṃ havyavāhanam //	vṛṇīdhvam havyavāhanam 
SA_GV01_rvh1-10u-7708	RV_5,029.01a try aryamā manuṣo devatātā trī rocanā divyā dhārayanta /	trī aryamā manuṣaḥ devatātā trī rocanā divyā dhārayanta 
SA_GV01_rvh1-10u-7709	RV_5,029.01c arcanti tvā marutaḥ pūtadakṣās tvam eṣām ṛṣir indrāsi dhīraḥ //	arcanti tvā marutaḥ pūta dakṣāḥ tvam eṣām ṛṣiḥ indra asi dhīraḥ 
SA_GV01_rvh1-10u-7710	RV_5,029.02a anu yad īm maruto mandasānam ārcann indram papivāṃsaṃ sutasya /	anu yat īm marutaḥ mandasānam ārcan indram papivāṃsam sutasya 
SA_GV01_rvh1-10u-7711	RV_5,029.02c ādatta vajram abhi yad ahiṃ hann apo yahvīr asṛjat sartavā u //	ādatta vajram abhi yat ahim han apaḥ yahvīḥ asṛjat sartavai u 
SA_GV01_rvh1-10u-7712	RV_5,029.03a uta brahmāṇo maruto me asyendraḥ somasya suṣutasya peyāḥ /	uta brahmāṇaḥ marutaḥ me asya indraḥ somasya suṣutasya peyāḥ 
SA_GV01_rvh1-10u-7713	RV_5,029.03c tad dhi havyam manuṣe gā avindad ahann ahim papivāṃ indro asya //	tat hi havyam manuṣe gāḥ avindat ahan ahim papivān indraḥ asya 
SA_GV01_rvh1-10u-7714	RV_5,029.04a ād rodasī vitaraṃ vi ṣkabhāyat saṃvivyānaś cid bhiyase mṛgaṃ kaḥ /	āt rodasī vitaram vi skabhāyat saṃvivyānaḥ cit bhiyase mṛgam kaḥ 
SA_GV01_rvh1-10u-7715	RV_5,029.04c jigartim indro apajargurāṇaḥ prati śvasantam ava dānavaṃ han //	jigartim indraḥ apajargurāṇaḥ prati śvasantam ava dānavam han 
SA_GV01_rvh1-10u-7716	RV_5,029.05a adha kratvā maghavan tubhyaṃ devā anu viśve adaduḥ somapeyam /	adha kratvā maghavan tubhyam devāḥ anu viśve adaduḥ soma peyam 
SA_GV01_rvh1-10u-7717	RV_5,029.05c yat sūryasya haritaḥ patantīḥ puraḥ satīr uparā etaśe kaḥ //	yat sūryasya haritaḥ patantīḥ puras satīḥ uparāḥ etaśe kaḥ 
SA_GV01_rvh1-10u-7718	RV_5,029.06a nava yad asya navatiṃ ca bhogān sākaṃ vajreṇa maghavā vivṛścat /	nava yat asya navatim ca bhogān sākam vajreṇa maghavā vivṛścat 
SA_GV01_rvh1-10u-7719	RV_5,029.06c arcantīndram marutaḥ sadhasthe traiṣṭubhena vacasā bādhata dyām //	arcanti indram marutaḥ sadhasthe traiṣṭubhena vacasā bādhata dyām 
SA_GV01_rvh1-10u-7720	RV_5,029.07a sakhā sakhye apacat tūyam agnir asya kratvā mahiṣā trī śatāni /	sakhā sakhye apacat tūyam agniḥ asya kratvā mahiṣā trī śatāni 
SA_GV01_rvh1-10u-7721	RV_5,029.07c trī sākam indro manuṣaḥ sarāṃsi sutam pibad vṛtrahatyāya somam //	trī sākam indraḥ manuṣaḥ sarāṃsi sutam pibat vṛtra hatyāya somam 
SA_GV01_rvh1-10u-7722	RV_5,029.08a trī yac chatā mahiṣāṇām agho mās trī sarāṃsi maghavā somyāpāḥ /	trī yat śatā mahiṣāṇām aghaḥ māḥ trī sarāṃsi maghavā somyā apāḥ 
SA_GV01_rvh1-10u-7723	RV_5,029.08c kāraṃ na viśve ahvanta devā bharam indrāya yad ahiṃ jaghāna //	kāram na viśve ahvanta devāḥ bharam indrāya yat ahim jaghāna 
SA_GV01_rvh1-10u-7724	RV_5,029.09a uśanā yat sahasyair ayātaṃ gṛham indra jūjuvānebhir aśvaiḥ /	uśanā yat sahasyaiḥ ayātam gṛham indra jūjuvānebhiḥ aśvaiḥ 
SA_GV01_rvh1-10u-7725	RV_5,029.09c vanvāno atra sarathaṃ yayātha kutsena devair avanor ha śuṣṇam //	vanvānaḥ atra sa ratham yayātha kutsena devaiḥ avanoḥ ha śuṣṇam 
SA_GV01_rvh1-10u-7726	RV_5,029.10a prānyac cakram avṛhaḥ sūryasya kutsāyānyad varivo yātave 'kaḥ /	pra anyat cakram avṛhaḥ sūryasya kutsāya anyat varivaḥ yātave kaḥ 
SA_GV01_rvh1-10u-7727	RV_5,029.10c anāso dasyūṃr amṛṇo vadhena ni duryoṇa āvṛṇaṅ mṛdhravācaḥ //	an āsaḥ dasyūṃr amṛṇaḥ vadhena ni duryoṇe āvṛṇak mṛdhra vācaḥ 
SA_GV01_rvh1-10u-7728	RV_5,029.11a stomāsas tvā gaurivīter avardhann arandhayo vaidathināya piprum /	stomāsaḥ tvā gaurivīteḥ avardhan arandhayaḥ vaidathināya piprum 
SA_GV01_rvh1-10u-7729	RV_5,029.11c ā tvām ṛjiśvā sakhyāya cakre pacan paktīr apibaḥ somam asya //	ā tvām ṛjiśvā sakhyāya cakre pacan paktīḥ apibaḥ somam asya 
SA_GV01_rvh1-10u-7730	RV_5,029.12a navagvāsaḥ sutasomāsa indraṃ daśagvāso abhy arcanty arkaiḥ /	navagvāsaḥ suta somāsaḥ indram daśagvāsaḥ abhī arcanti arkaiḥ 
SA_GV01_rvh1-10u-7731	RV_5,029.12c gavyaṃ cid ūrvam apidhānavantaṃ taṃ cin naraḥ śaśamānā apa vran //	gavyam cit ūrvam apidhānavantam tam cit naraḥ śaśamānāḥ apa vran 
SA_GV01_rvh1-10u-7732	RV_5,029.13a katho nu te pari carāṇi vidvān vīryā maghavan yā cakartha /	kathā u nu te pari carāṇi vidvān vīryā maghavan yā cakartha 
SA_GV01_rvh1-10u-7733	RV_5,029.13c yā co nu navyā kṛṇavaḥ śaviṣṭha pred u tā te vidatheṣu bravāma //	yā ca u nu navyā kṛṇavaḥ śaviṣṭha pra id u tā te vidatheṣu bravāma 
SA_GV01_rvh1-10u-7734	RV_5,029.14a etā viśvā cakṛvāṃ indra bhūry aparīto januṣā vīryeṇa /	etā viśvā cakṛvān indra bhūri aparītaḥ januṣā vīryeṇa 
SA_GV01_rvh1-10u-7735	RV_5,029.14c yā cin nu vajrin kṛṇavo dadhṛṣvān na te vartā taviṣyā asti tasyāḥ //	yā cit nu vajrin kṛṇavaḥ dadhṛṣvān na te vartā taviṣyāḥ asti tasyāḥ 
SA_GV01_rvh1-10u-7736	RV_5,029.15a indra brahma kriyamāṇā juṣasva yā te śaviṣṭha navyā akarma /	indra brahma kriyamāṇā juṣasva yā te śaviṣṭha navyā akarma 
SA_GV01_rvh1-10u-7737	RV_5,029.15c vastreva bhadrā sukṛtā vasūyū rathaṃ na dhīraḥ svapā atakṣam //	vastrā iva bhadrā su kṛtā vasūyuḥ ratham na dhīraḥ su apāḥ atakṣam 
SA_GV01_rvh1-10u-7738	RV_5,030.01a kva sya vīraḥ ko apaśyad indraṃ sukharatham īyamānaṃ haribhyām /	kva sya vīraḥ kaḥ apaśyat indram sukha ratham īyamānam haribhyām 
SA_GV01_rvh1-10u-7739	RV_5,030.01c yo rāyā vajrī sutasomam icchan tad oko gantā puruhūta ūtī //	yaḥ rāyā vajrī suta somam icchan tat okaḥ gantā puruhūtaḥ ūtī 
SA_GV01_rvh1-10u-7740	RV_5,030.02a avācacakṣam padam asya sasvar ugraṃ nidhātur anv āyam icchan /	avācacakṣam padam asya sasvar ugram nidhātuḥ anu āyam icchan 
SA_GV01_rvh1-10u-7741	RV_5,030.02c apṛccham anyāṃ uta te ma āhur indraṃ naro bubudhānā aśema //	apṛccham anyām uta te me āhuḥ indram naraḥ bubudhānāḥ aśema 
SA_GV01_rvh1-10u-7742	RV_5,030.03a pra nu vayaṃ sute yā te kṛtānīndra bravāma yāni no jujoṣaḥ /	pra nu vayam sute yā te kṛtāni indra bravāma yāni naḥ jujoṣaḥ 
SA_GV01_rvh1-10u-7743	RV_5,030.03b vedad avidvāñ chṛṇavac ca vidvān vahate 'yam maghavā sarvasenaḥ //	vedat a vidvān śṛṇavat ca vidvān vahate yam maghavā sarva senaḥ 
SA_GV01_rvh1-10u-7744	RV_5,030.04a sthiram manaś cakṛṣe jāta indra veṣīd eko yudhaye bhūyasaś cit /	sthiram manaḥ cakṛṣe jātaḥ indra veṣi id ekaḥ yudhaye bhūyasaḥ cit 
SA_GV01_rvh1-10u-7745	RV_5,030.04b aśmānaṃ cic chavasā didyuto vi vido gavām ūrvam usriyāṇām //	aśmānam cit śavasā didyutaḥ vi vidaḥ gavām ūrvam usriyāṇām 
SA_GV01_rvh1-10u-7746	RV_5,030.05a paro yat tvam parama ājaniṣṭhāḥ parāvati śrutyaṃ nāma bibhrat /	paras yat tvam paramaḥ ājaniṣṭhāḥ parāvati śrutyam nāma bibhrat 
SA_GV01_rvh1-10u-7747	RV_5,030.05c ataś cid indrād abhayanta devā viśvā apo ajayad dāsapatnīḥ //	atas cit indrāt abhayanta devāḥ viśvāḥ apaḥ ajayat dāsa patnīḥ 
SA_GV01_rvh1-10u-7748	RV_5,030.06a tubhyed ete marutaḥ suśevā arcanty arkaṃ sunvanty andhaḥ /	tubhya id ete marutaḥ su śevāḥ arcanti arkam sunvanti andhaḥ 
SA_GV01_rvh1-10u-7749	RV_5,030.06c ahim ohānam apa āśayānam pra māyābhir māyinaṃ sakṣad indraḥ //	ahim ohānam apaḥ āśayānam pra māyābhiḥ māyinam sakṣat indraḥ 
SA_GV01_rvh1-10u-7750	RV_5,030.07a vi ṣū mṛdho januṣā dānam invann ahan gavā maghavan saṃcakānaḥ /	vi ṣū mṛdhaḥ januṣā dānam invan ahan gavā maghavan saṃcakānaḥ 
SA_GV01_rvh1-10u-7751	RV_5,030.07c atrā dāsasya namuceḥ śiro yad avartayo manave gātum icchan //	atrā dāsasya namuceḥ śiraḥ yat avartayaḥ manave gātum icchan 
SA_GV01_rvh1-10u-7752	RV_5,030.08a yujaṃ hi mām akṛthā ād id indra śiro dāsasya namucer mathāyan /	yujam hi mām akṛthāḥ āt id indra śiraḥ dāsasya namuceḥ mathāyan 
SA_GV01_rvh1-10u-7753	RV_5,030.08c aśmānaṃ cit svaryaṃ vartamānam pra cakriyeva rodasī marudbhyaḥ //	aśmānam cit svaryam vartamānam pra cakriyā iva rodasī marudbhyaḥ 
SA_GV01_rvh1-10u-7754	RV_5,030.09a striyo hi dāsa āyudhāni cakre kim mā karann abalā asya senāḥ /	striyaḥ hi dāsaḥ āyudhāni cakre kim mā karan abalāḥ asya senāḥ 
SA_GV01_rvh1-10u-7755	RV_5,030.09c antar hy akhyad ubhe asya dhene athopa praid yudhaye dasyum indraḥ //	antar hi akhyat ubhe asya dhene athā upa prait yudhaye dasyum indraḥ 
SA_GV01_rvh1-10u-7756	RV_5,030.10a sam atra gāvo 'bhito 'navanteheha vatsair viyutā yad āsan /	sam atra gāvaḥ bhitas navanta iha iha vatsaiḥ viyutāḥ yat āsan 
SA_GV01_rvh1-10u-7757	RV_5,030.10c saṃ tā indro asṛjad asya śākair yad īṃ somāsaḥ suṣutā amandan //	sam tāḥ indraḥ asṛjat asya śākaiḥ yat īm somāsaḥ suṣutāḥ amandan 
SA_GV01_rvh1-10u-7758	RV_5,030.11a yad īṃ somā babhrudhūtā amandann aroravīd vṛṣabhaḥ sādaneṣu /	yat īm somāḥ babhru dhūtāḥ amandan aroravīt vṛṣabhaḥ sādaneṣu 
SA_GV01_rvh1-10u-7759	RV_5,030.11c purandaraḥ papivāṃ indro asya punar gavām adadād usriyāṇām //	purandaraḥ papivān indraḥ asya punar gavām adadāt usriyāṇām 
SA_GV01_rvh1-10u-7760	RV_5,030.12a bhadram idaṃ ruśamā agne akran gavāṃ catvāri dadataḥ sahasrā /	bhadram idam ruśamāḥ agne akran gavām catvāri dadataḥ sahasrā 
SA_GV01_rvh1-10u-7761	RV_5,030.12c ṛṇañcayasya prayatā maghāni praty agrabhīṣma nṛtamasya nṛṇām //	ṛṇañcayasya prayatā maghāni prati agrabhīṣma nṛtamasya nṛṇām 
SA_GV01_rvh1-10u-7762	RV_5,030.13a supeśasam māva sṛjanty astaṃ gavāṃ sahasrai ruśamāso agne /	supeśasam mā ava sṛjanti astam gavām sahasraiḥ ruśamāsaḥ agne 
SA_GV01_rvh1-10u-7763	RV_5,030.13c tīvrā indram amamanduḥ sutāso 'ktor vyuṣṭau paritakmyāyāḥ //	tīvrāḥ indram amamanduḥ sutāsaḥ ktoḥ vyuṣṭau paritakmyāyāḥ 
SA_GV01_rvh1-10u-7764	RV_5,030.14a aucchat sā rātrī paritakmyā yāṃ ṛṇañcaye rājani ruśamānām /	aucchat sā rātrī paritakmyā yām ṛṇañcaye rājani ruśamānām 
SA_GV01_rvh1-10u-7765	RV_5,030.14c atyo na vājī raghur ajyamāno babhruś catvāry asanat sahasrā //	atyaḥ na vājī raghuḥ ajyamānaḥ babhruḥ catvāri asanat sahasrā 
SA_GV01_rvh1-10u-7766	RV_5,030.15a catuḥsahasraṃ gavyasya paśvaḥ praty agrabhīṣma ruśameṣv agne /	catur sahasram gavyasya paśvaḥ prati agrabhīṣma ruśameṣu agne 
SA_GV01_rvh1-10u-7767	RV_5,030.15c gharmaś cit taptaḥ pravṛje ya āsīd ayasmayas tam v ādāma viprāḥ //	gharmaḥ cit taptaḥ pravṛje yaḥ āsīt ayasmayaḥ tam u ādāma viprāḥ 
SA_GV01_rvh1-10u-7768	RV_5,031.01a indro rathāya pravataṃ kṛṇoti yam adhyasthān maghavā vājayantam /	indraḥ rathāya pravatam kṛṇoti yam adhyasthāt maghavā vājayantam 
SA_GV01_rvh1-10u-7769	RV_5,031.01c yūtheva paśvo vy unoti gopā ariṣṭo yāti prathamaḥ siṣāsan //	yūthā iva paśvaḥ vi unoti gopāḥ ariṣṭaḥ yāti prathamaḥ siṣāsan 
SA_GV01_rvh1-10u-7770	RV_5,031.02a ā pra drava harivo mā vi venaḥ piśaṅgarāte abhi naḥ sacasva /	ā pra drava harivas mā vi venaḥ piśaṅga rāte abhi naḥ sacasva 
SA_GV01_rvh1-10u-7771	RV_5,031.02c nahi tvad indra vasyo anyad asty amenāṃś cij janivataś cakartha //	nahi tvat indra vasyaḥ anyat asti amenān cit janivataḥ cakartha 
SA_GV01_rvh1-10u-7772	RV_5,031.03a ud yat sahaḥ sahasa ājaniṣṭa dediṣṭa indra indriyāṇi viśvā /	ud yat sahaḥ sahasaḥ ājaniṣṭa dediṣṭe indraḥ indriyāṇi viśvā 
SA_GV01_rvh1-10u-7773	RV_5,031.03c prācodayat sudughā vavre antar vi jyotiṣā saṃvavṛtvat tamo 'vaḥ //	prācodayat sudughāḥ vavre antar vi jyotiṣā saṃvavṛtvat tamaḥ vaḥ 
SA_GV01_rvh1-10u-7774	RV_5,031.04a anavas te ratham aśvāya takṣan tvaṣṭā vajram puruhūta dyumantam /	anavaḥ te ratham aśvāya takṣan tvaṣṭā vajram puruhūta dyumantam 
SA_GV01_rvh1-10u-7775	RV_5,031.04c brahmāṇa indram mahayanto arkair avardhayann ahaye hantavā u //	brahmāṇaḥ indram mahayantaḥ arkaiḥ avardhayan ahaye hantavai u 
SA_GV01_rvh1-10u-7776	RV_5,031.05a vṛṣṇe yat te vṛṣaṇo arkam arcān indra grāvāṇo aditiḥ sajoṣāḥ /	vṛṣṇe yat te vṛṣaṇaḥ arkam arcān indra grāvāṇaḥ aditiḥ sajoṣāḥ 
SA_GV01_rvh1-10u-7777	RV_5,031.05c anaśvāso ye pavayo 'rathā indreṣitā abhy avartanta dasyūn //	an aśvāsaḥ ye pavayaḥ rathāḥ indra iṣitāḥ abhī avartanta dasyūn 
SA_GV01_rvh1-10u-7778	RV_5,031.06a pra te pūrvāṇi karaṇāni vocam pra nūtanā maghavan yā cakartha /	pra te pūrvāṇi karaṇāni vocam pra nūtanā maghavan yā cakartha 
SA_GV01_rvh1-10u-7779	RV_5,031.06c śaktīvo yad vibharā rodasī ubhe jayann apo manave dānucitrāḥ //	śaktīvas yat vibharāḥ rodasī ubhe jayan apaḥ manave dānu citrāḥ 
SA_GV01_rvh1-10u-7780	RV_5,031.07a tad in nu te karaṇaṃ dasma viprāhiṃ yad ghnann ojo atrāmimīthāḥ /	tat id nu te karaṇam dasma vipra ahim yat ghnan ojaḥ atra āmimīthāḥ 
SA_GV01_rvh1-10u-7781	RV_5,031.07c śuṣṇasya cit pari māyā agṛbhṇāḥ prapitvaṃ yann apa dasyūṃr asedhaḥ //	śuṣṇasya cit pari māyāḥ agṛbhṇāḥ prapitvam yan apa dasyūṃr asedhaḥ 
SA_GV01_rvh1-10u-7782	RV_5,031.08a tvam apo yadave turvaśāyāramayaḥ sudughāḥ pāra indra /	tvam apaḥ yadave turvaśāya aramayaḥ su dughāḥ pāre indra 
SA_GV01_rvh1-10u-7783	RV_5,031.08c ugram ayātam avaho ha kutsaṃ saṃ ha yad vām uśanāranta devāḥ //	ugram ayātam avahaḥ ha kutsam sam ha yat vām uśanā aranta devāḥ 
SA_GV01_rvh1-10u-7784	RV_5,031.09a indrākutsā vahamānā rathenā vām atyā api karṇe vahantu /	indrākutsā vahamānā rathena ā vām atyāḥ api karṇe vahantu 
SA_GV01_rvh1-10u-7785	RV_5,031.09c niḥ ṣīm adbhyo dhamatho niḥ ṣadhasthān maghono hṛdo varathas tamāṃsi //	niḥ sīm adbhyaḥ dhamathaḥ niḥ sadhasthāt maghonaḥ hṛdaḥ varathaḥ tamāṃsi 
SA_GV01_rvh1-10u-7786	RV_5,031.10a vātasya yuktān suyujaś cid aśvān kaviś cid eṣo ajagann avasyuḥ /	vātasya yuktān su yujaḥ cit aśvān kaviḥ cit eṣaḥ ajagan avasyuḥ 
SA_GV01_rvh1-10u-7787	RV_5,031.10c viśve te atra marutaḥ sakhāya indra brahmāṇi taviṣīm avardhan //	viśve te atra marutaḥ sakhāyaḥ indra brahmāṇi taviṣīm avardhan 
SA_GV01_rvh1-10u-7788	RV_5,031.11a sūraś cid ratham paritakmyāyām pūrvaṃ karad uparaṃ jūjuvāṃsam /	sūraḥ cit ratham paritakmyāyām pūrvam karat uparam jūjuvāṃsam 
SA_GV01_rvh1-10u-7789	RV_5,031.11c bharac cakram etaśaḥ saṃ riṇāti puro dadhat saniṣyati kratuṃ naḥ //	bharat cakram etaśaḥ sam riṇāti puras dadhat saniṣyati kratum naḥ 
SA_GV01_rvh1-10u-7790	RV_5,031.12a āyaṃ janā abhicakṣe jagāmendraḥ sakhāyaṃ sutasomam icchan /	ā ayam janāḥ abhicakṣe jagāma indraḥ sakhāyam suta somam icchan 
SA_GV01_rvh1-10u-7791	RV_5,031.12c vadan grāvāva vedim bhriyāte yasya jīram adhvaryavaś caranti //	vadan grāvā ava vedim bhriyāte yasya jīram adhvaryavaḥ caranti 
SA_GV01_rvh1-10u-7792	RV_5,031.13a ye cākananta cākananta nū te martā amṛta mo te aṃha āran /	ye cākananta cākananta nu te martāḥ amṛta mā u te aṃhaḥ āran 
SA_GV01_rvh1-10u-7793	RV_5,031.13c vāvandhi yajyūṃr uta teṣu dhehy ojo janeṣu yeṣu te syāma //	vāvandhi yajyūṃr uta teṣu dhehi ojaḥ janeṣu yeṣu te syāma 
SA_GV01_rvh1-10u-7794	RV_5,032.01a adardar utsam asṛjo vi khāni tvam arṇavān badbadhānāṃ aramṇāḥ /	adardar utsam asṛjaḥ vi khāni tvam arṇavān badbadhānām aramṇāḥ 
SA_GV01_rvh1-10u-7795	RV_5,032.01c mahāntam indra parvataṃ vi yad vaḥ sṛjo vi dhārā ava dānavaṃ han //	mahāntam indra parvatam vi yat var sṛjaḥ vi dhārāḥ ava dānavam han 
SA_GV01_rvh1-10u-7796	RV_5,032.02a tvam utsāṃ ṛtubhir badbadhānāṃ araṃha ūdhaḥ parvatasya vajrin /	tvam utsām ṛtubhiḥ badbadhānām araṃhaḥ ūdhaḥ parvatasya vajrin 
SA_GV01_rvh1-10u-7797	RV_5,032.02c ahiṃ cid ugra prayutaṃ śayānaṃ jaghanvāṃ indra taviṣīm adhatthāḥ //	ahim cit ugra prayutam śayānam jaghanvān indra taviṣīm adhatthāḥ 
SA_GV01_rvh1-10u-7798	RV_5,032.03a tyasya cin mahato nir mṛgasya vadhar jaghāna taviṣībhir indraḥ /	tyasya cit mahataḥ niḥ mṛgasya vadhar jaghāna taviṣībhiḥ indraḥ 
SA_GV01_rvh1-10u-7799	RV_5,032.03c ya eka id apratir manyamāna ād asmād anyo ajaniṣṭa tavyān //	yaḥ ekaḥ id apratiḥ manyamānaḥ āt asmāt anyaḥ ajaniṣṭa tavyān 
SA_GV01_rvh1-10u-7800	RV_5,032.04a tyaṃ cid eṣāṃ svadhayā madantam miho napātaṃ suvṛdhaṃ tamogām /	tyam cit eṣām svadhayā madantam mihaḥ napātam suvṛdham tamaḥ gām 
SA_GV01_rvh1-10u-7801	RV_5,032.04c vṛṣaprabharmā dānavasya bhāmaṃ vajreṇa vajrī ni jaghāna śuṣṇam //	vṛṣa prabharmā dānavasya bhāmam vajreṇa vajrī ni jaghāna śuṣṇam 
SA_GV01_rvh1-10u-7802	RV_5,032.05a tyaṃ cid asya kratubhir niṣattam amarmaṇo vidad id asya marma /	tyam cit asya kratubhiḥ niṣattam amarmaṇaḥ vidat id asya marma 
SA_GV01_rvh1-10u-7803	RV_5,032.05c yad īṃ sukṣatra prabhṛtā madasya yuyutsantaṃ tamasi harmye dhāḥ //	yat īm su kṣatra prabhṛtā madasya yuyutsantam tamasi harmye dhāḥ 
SA_GV01_rvh1-10u-7804	RV_5,032.06a tyaṃ cid itthā katpayaṃ śayānam asūrye tamasi vāvṛdhānam /	tyam cit itthā katpayam śayānam asūrye tamasi vāvṛdhānam 
SA_GV01_rvh1-10u-7805	RV_5,032.06c taṃ cin mandāno vṛṣabhaḥ sutasyoccair indro apagūryā jaghāna //	tam cit mandānaḥ vṛṣabhaḥ sutasya uccais indraḥ apagūrya jaghāna 
SA_GV01_rvh1-10u-7806	RV_5,032.07a ud yad indro mahate dānavāya vadhar yamiṣṭa saho apratītam /	ud yat indraḥ mahate dānavāya vadhar yamiṣṭa sahaḥ apratītam 
SA_GV01_rvh1-10u-7807	RV_5,032.07c yad īṃ vajrasya prabhṛtau dadābha viśvasya jantor adhamaṃ cakāra //	yat īm vajrasya prabhṛtau dadābha viśvasya jantoḥ adhamam cakāra 
SA_GV01_rvh1-10u-7808	RV_5,032.08a tyaṃ cid arṇam madhupaṃ śayānam asinvaṃ vavram mahy ādad ugraḥ /	tyam cit arṇam madhupam śayānam asinvam vavram mahi ādat ugraḥ 
SA_GV01_rvh1-10u-7809	RV_5,032.08c apādam atram mahatā vadhena ni duryoṇa āvṛṇaṅ mṛdhravācam //	a pādam atram mahatā vadhena ni duryoṇe āvṛṇak mṛdhra vācam 
SA_GV01_rvh1-10u-7810	RV_5,032.09a ko asya śuṣmaṃ taviṣīṃ varāta eko dhanā bharate apratītaḥ /	kaḥ asya śuṣmam taviṣīm varāte ekaḥ dhanā bharate apratītaḥ 
SA_GV01_rvh1-10u-7811	RV_5,032.09c ime cid asya jrayaso nu devī indrasyaujaso bhiyasā jihāte //	ime cit asya jrayasaḥ nu devī indrasya ojasaḥ bhiyasā jihāte 
SA_GV01_rvh1-10u-7812	RV_5,032.10a ny asmai devī svadhitir jihīta indrāya gātur uśatīva yeme /	ni asmai devī svadhitiḥ jihīte indrāya gātuḥ uśatī iva yeme 
SA_GV01_rvh1-10u-7813	RV_5,032.10c saṃ yad ojo yuvate viśvam ābhir anu svadhāvne kṣitayo namanta //	sam yat ojaḥ yuvate viśvam ābhiḥ anu svadhāvne kṣitayaḥ namanta 
SA_GV01_rvh1-10u-7814	RV_5,032.11a ekaṃ nu tvā satpatim pāñcajanyaṃ jātaṃ śṛṇomi yaśasaṃ janeṣu /	ekam nu tvā sat patim pāñcajanyam jātam śṛṇomi yaśasam janeṣu 
SA_GV01_rvh1-10u-7815	RV_5,032.11c tam me jagṛbhra āśaso naviṣṭhaṃ doṣā vastor havamānāsa indram //	tam me jagṛbhre āśasaḥ naviṣṭham doṣā vastoḥ havamānāsaḥ indram 
SA_GV01_rvh1-10u-7816	RV_5,032.12a evā hi tvām ṛtuthā yātayantam maghā viprebhyo dadataṃ śṛṇomi /	eva hi tvām ṛtuthā yātayantam maghā viprebhyaḥ dadatam śṛṇomi 
SA_GV01_rvh1-10u-7817	RV_5,032.12c kiṃ te brahmāṇo gṛhate sakhāyo ye tvāyā nidadhuḥ kāmam indra //	kim te brahmāṇaḥ sakhāyaḥ ye tvāyā nidadhuḥ kāmam indra 
SA_GV01_rvh1-10u-7818	RV_5,033.01a mahi mahe tavase dīdhye nṝn indrāyetthā tavase atavyān /	mahi mahe tavase dīdhye nṝn indrāya itthā tavase a tavyān 
SA_GV01_rvh1-10u-7819	RV_5,033.01c yo asmai sumatiṃ vājasātau stuto jane samaryaś ciketa //	yaḥ asmai sumatim vājasātau stutaḥ jane samaryaḥ ciketa 
SA_GV01_rvh1-10u-7820	RV_5,033.02a sa tvaṃ na indra dhiyasāno arkair harīṇāṃ vṛṣan yoktram aśreḥ /	sa tvam naḥ indra dhiyasānaḥ arkaiḥ harīṇām vṛṣan yoktram aśreḥ 
SA_GV01_rvh1-10u-7821	RV_5,033.02c yā itthā maghavann anu joṣaṃ vakṣo abhi prāryaḥ sakṣi janān //	yāḥ itthā maghavan anu joṣam vakṣaḥ abhi pra aryaḥ sakṣi janān 
SA_GV01_rvh1-10u-7822	RV_5,033.03a na te ta indrābhy asmad ṛṣvāyuktāso abrahmatā yad asan /	na te te indra abhi asmat ṛṣvāḥ a yuktāsaḥ a brahma tā yat asan 
SA_GV01_rvh1-10u-7823	RV_5,033.03c tiṣṭhā ratham adhi taṃ vajrahastā raśmiṃ deva yamase svaśvaḥ //	tiṣṭha ratham adhi tam vajra hasta ā raśmim deva yamase su aśvaḥ 
SA_GV01_rvh1-10u-7824	RV_5,033.04a purū yat ta indra santy ukthā gave cakarthorvarāsu yudhyan /	purū yat te indra santi ukthā gave cakartha urvarāsu yudhyan 
SA_GV01_rvh1-10u-7825	RV_5,033.04c tatakṣe sūryāya cid okasi sve vṛṣā samatsu dāsasya nāma cit //	tatakṣe sūryāya cit okasi sve vṛṣā samatsu dāsasya nāma cit 
SA_GV01_rvh1-10u-7826	RV_5,033.05a vayaṃ te ta indra ye ca naraḥ śardho jajñānā yātāś ca rathāḥ /	vayam te te indra ye ca naraḥ śardhaḥ jajñānāḥ yātāḥ ca rathāḥ 
SA_GV01_rvh1-10u-7827	RV_5,033.05c āsmāñ jagamyād ahiśuṣma satvā bhago na havyaḥ prabhṛtheṣu cāruḥ //	ā asmām jagamyāt ahi śuṣma satvā bhagaḥ na havyaḥ prabhṛtheṣu cāruḥ 
SA_GV01_rvh1-10u-7828	RV_5,033.06a papṛkṣeṇyam indra tve hy ojo nṛmṇāni ca nṛtamāno amartaḥ /	papṛkṣeṇyam indra tve hi ojaḥ nṛmṇāni ca nṛtamānaḥ amartaḥ 
SA_GV01_rvh1-10u-7829	RV_5,033.06c sa na enīṃ vasavāno rayiṃ dāḥ prārya stuṣe tuvimaghasya dānam //	sa naḥ enīm vasavānaḥ rayim dāḥ pra aryaḥ stuṣe tuvi maghasya dānam 
SA_GV01_rvh1-10u-7830	RV_5,033.07a evā na indrotibhir ava pāhi gṛṇataḥ śūra kārūn /	eva naḥ indra ūtibhiḥ ava pāhi gṛṇataḥ śūra kārūn 
SA_GV01_rvh1-10u-7831	RV_5,033.07c uta tvacaṃ dadato vājasātau piprīhi madhvaḥ suṣutasya cāroḥ //	uta tvacam dadataḥ vājasātau piprīhi madhvaḥ suṣutasya cāroḥ 
SA_GV01_rvh1-10u-7832	RV_5,033.08a uta tye mā paurukutsyasya sūres trasadasyor hiraṇino rarāṇāḥ /	uta tye mā paurukutsyasya sūreḥ trasadasyoḥ hiraṇinaḥ rarāṇāḥ 
SA_GV01_rvh1-10u-7833	RV_5,033.08c vahantu mā daśa śyetāso asya gairikṣitasya kratubhir nu saśce //	vahantu mā daśa śyetāsaḥ asya gairikṣitasya kratubhiḥ nu saśce 
SA_GV01_rvh1-10u-7834	RV_5,033.09a uta tye mā mārutāśvasya śoṇāḥ kratvāmaghāso vidathasya rātau /	uta tye mā mārutāśvasya śoṇāḥ kratvāmaghāsaḥ vidathasya rātau 
SA_GV01_rvh1-10u-7835	RV_5,033.09c sahasrā me cyavatāno dadāna ānūkam aryo vapuṣe nārcat //	sahasrā me cyavatānaḥ dadānaḥ ānūkam aryaḥ vapuṣe nā arcat 
SA_GV01_rvh1-10u-7836	RV_5,033.10a uta tye mā dhvanyasya juṣṭā lakṣmaṇyasya suruco yatānāḥ /	uta tye mā dhvanyasya juṣṭāḥ lakṣmaṇyasya su rucaḥ yatānāḥ 
SA_GV01_rvh1-10u-7837	RV_5,033.10c mahnā rāyaḥ saṃvaraṇasya ṛṣer vrajaṃ na gāvaḥ prayatā api gman //	mahnā rāyaḥ saṃvaraṇasya ṛṣeḥ vrajam na gāvaḥ prayatāḥ api gman 
SA_GV01_rvh1-10u-7838	RV_5,034.01a ajātaśatrum ajarā svarvaty anu svadhāmitā dasmam īyate /	ajāta śatrum ajarā svarvatī anu svadhā amitā dasmam īyate 
SA_GV01_rvh1-10u-7839	RV_5,034.01c sunotana pacata brahmavāhase puruṣṭutāya prataraṃ dadhātana //	sunotana pacata brahma vāhase puruṣṭutāya prataram dadhātana 
SA_GV01_rvh1-10u-7840	RV_5,034.02a ā yaḥ somena jaṭharam apipratāmandata maghavā madhvo andhasaḥ /	ā yaḥ somena jaṭharam apiprata amandata maghavā madhvaḥ andhasaḥ 
SA_GV01_rvh1-10u-7841	RV_5,034.02c yad īm mṛgāya hantave mahāvadhaḥ sahasrabhṛṣṭim uśanā vadhaṃ yamat //	yat īm mṛgāya hantave mahā vadhaḥ sahasra bhṛṣṭim uśanāḥ vadham yamat 
SA_GV01_rvh1-10u-7842	RV_5,034.03a yo asmai ghraṃsa uta vā ya ūdhani somaṃ sunoti bhavati dyumāṃ aha /	yaḥ asmai ghraṃse uta vā yaḥ ūdhani somam sunoti bhavati dyumān aha 
SA_GV01_rvh1-10u-7843	RV_5,034.03c apāpa śakras tatanuṣṭim ūhati tanūśubhram maghavā yaḥ kavāsakhaḥ //	apa apa śakraḥ tatanuṣṭim ūhati tanū śubhram maghavā yaḥ kavāsakhaḥ 
SA_GV01_rvh1-10u-7844	RV_5,034.04a yasyāvadhīt pitaraṃ yasya mātaraṃ yasya śakro bhrātaraṃ nāta īṣate /	yasya avadhīt pitaram yasya mātaram yasya śakraḥ bhrātaram na atas īṣate 
SA_GV01_rvh1-10u-7845	RV_5,034.04c vetīd v asya prayatā yataṅkaro na kilbiṣād īṣate vasva ākaraḥ //	veti id u asya prayatā yataṅkaraḥ na kilbiṣāt īṣate vasvaḥ ākaraḥ 
SA_GV01_rvh1-10u-7846	RV_5,034.05a na pañcabhir daśabhir vaṣṭy ārabhaṃ nāsunvatā sacate puṣyatā cana /	na pañcabhiḥ daśabhiḥ vaṣṭi ārabham na a sunvatā sacate puṣyatā cana 
SA_GV01_rvh1-10u-7847	RV_5,034.05c jināti ved amuyā hanti vā dhunir ā devayum bhajati gomati vraje //	jināti vā id amuyā hanti vā dhuniḥ ā devayum bhajati gomati vraje 
SA_GV01_rvh1-10u-7848	RV_5,034.06a vitvakṣaṇaḥ samṛtau cakramāsajo 'sunvato viṣuṇaḥ sunvato vṛdhaḥ /	vitvakṣaṇaḥ samṛtau cakramāsajaḥ sunvataḥ viṣuṇaḥ sunvataḥ vṛdhaḥ 
SA_GV01_rvh1-10u-7849	RV_5,034.06c indro viśvasya damitā vibhīṣaṇo yathāvaśaṃ nayati dāsam āryaḥ //	indraḥ viśvasya damitā vibhīṣaṇaḥ yathāvaśam nayati dāsam āryaḥ 
SA_GV01_rvh1-10u-7850	RV_5,034.07a sam īm paṇer ajati bhojanam muṣe vi dāśuṣe bhajati sūnaraṃ vasu /	sam īm paṇeḥ ajati bhojanam muṣe vi dāśuṣe bhajati sūnaram vasu 
SA_GV01_rvh1-10u-7851	RV_5,034.07c durge cana dhriyate viśva ā puru jano yo asya taviṣīm acukrudhat //	durge cana dhriyate viśvaḥ ā puru janaḥ yaḥ asya taviṣīm acukrudhat 
SA_GV01_rvh1-10u-7852	RV_5,034.08a saṃ yaj janau sudhanau viśvaśardhasāv aved indro maghavā goṣu śubhriṣu /	sam yat janau su dhanau viśva śardhasau avet indraḥ maghavā goṣu śubhriṣu 
SA_GV01_rvh1-10u-7853	RV_5,034.08c yujaṃ hy anyam akṛta pravepany ud īṃ gavyaṃ sṛjate satvabhir dhuniḥ //	yujam hi anyam akṛta pravepanī ud īm gavyam sṛjate satvabhiḥ dhuniḥ 
SA_GV01_rvh1-10u-7854	RV_5,034.09a sahasrasām āgniveśiṃ gṛṇīṣe śatrim agna upamāṃ ketum aryaḥ /	sahasra sām āgniveśim gṛṇīṣe śatrim agne upamām ketum aryaḥ 
SA_GV01_rvh1-10u-7855	RV_5,034.09c tasmā āpaḥ saṃyataḥ pīpayanta tasmin kṣatram amavat tveṣam astu //	tasmai āpaḥ saṃyataḥ pīpayanta tasmin kṣatram amavat tveṣam astu 
SA_GV01_rvh1-10u-7856	RV_5,035.01a yas te sādhiṣṭho 'vasa indra kratuṣ ṭam ā bhara /	yaḥ te sādhiṣṭhaḥ vaso indra kratuḥ ṭam ā bhara 
SA_GV01_rvh1-10u-7857	RV_5,035.01c asmabhyaṃ carṣaṇīsahaṃ sasniṃ vājeṣu duṣṭaram //	asmabhyam carṣaṇī saham sasnim vājeṣu duṣṭaram 
SA_GV01_rvh1-10u-7858	RV_5,035.02a yad indra te catasro yac chūra santi tisraḥ /	yat indra te catasraḥ yat śūra santi tisraḥ 
SA_GV01_rvh1-10u-7859	RV_5,035.02c yad vā pañca kṣitīnām avas tat su na ā bhara //	yat vā pañca kṣitīnām avaḥ tat su naḥ ā bhara 
SA_GV01_rvh1-10u-7860	RV_5,035.03a ā te 'vo vareṇyaṃ vṛṣantamasya hūmahe /	ā te vaḥ vareṇyam vṛṣantamasya hūmahe 
SA_GV01_rvh1-10u-7861	RV_5,035.03c vṛṣajūtir hi jajñiṣa ābhūbhir indra turvaṇiḥ //	vṛṣa jūtiḥ hi jajñiṣe ābhūbhiḥ indra turvaṇiḥ 
SA_GV01_rvh1-10u-7862	RV_5,035.04a vṛṣā hy asi rādhase jajñiṣe vṛṣṇi te śavaḥ /	vṛṣā hi asi rādhase jajñiṣe vṛṣṇi te śavaḥ 
SA_GV01_rvh1-10u-7863	RV_5,035.04c svakṣatraṃ te dhṛṣan manaḥ satrāham indra pauṃsyam //	svakṣatram te dhṛṣat manaḥ satrāham indra pauṃsyam 
SA_GV01_rvh1-10u-7864	RV_5,035.05a tvaṃ tam indra martyam amitrayantam adrivaḥ /	tvam tam indra martyam amitrayantam adrivas 
SA_GV01_rvh1-10u-7865	RV_5,035.05c sarvarathā śatakrato ni yāhi śavasas pate //	sarvarathā śatakrato ni yāhi śavasaḥ pate 
SA_GV01_rvh1-10u-7866	RV_5,035.06a tvām id vṛtrahantama janāso vṛktabarhiṣaḥ /	tvām id vṛtra hantama janāsaḥ vṛkta barhiṣaḥ 
SA_GV01_rvh1-10u-7867	RV_5,035.06c ugram pūrvīṣu pūrvyaṃ havante vājasātaye //	ugram pūrvīṣu pūrvyam havante vājasātaye 
SA_GV01_rvh1-10u-7868	RV_5,035.07a asmākam indra duṣṭaram puroyāvānam ājiṣu /	asmākam indra duṣṭaram puras yāvānam ājiṣu 
SA_GV01_rvh1-10u-7869	RV_5,035.07c sayāvānaṃ dhane-dhane vājayantam avā ratham //	sa yāvānam dhanedhane vājayantam ava ratham 
SA_GV01_rvh1-10u-7870	RV_5,035.08a asmākam indrehi no ratham avā purandhyā /	asmākam indra ihi naḥ ratham ava purandhyā 
SA_GV01_rvh1-10u-7871	RV_5,035.08c vayaṃ śaviṣṭha vāryaṃ divi śravo dadhīmahi divi stomam manāmahe //	vayam śaviṣṭha vāryam divi śravaḥ dadhīmahi divi stomam manāmahe 
SA_GV01_rvh1-10u-7872	RV_5,036.01a sa ā gamad indro yo vasūnāṃ ciketad dātuṃ dāmano rayīṇām /	saḥ ā gamat indraḥ yaḥ vasūnām ciketat dātum dāmanaḥ rayīṇām 
SA_GV01_rvh1-10u-7873	RV_5,036.01c dhanvacaro na vaṃsagas tṛṣāṇaś cakamānaḥ pibatu dugdham aṃśum //	dhanva caraḥ na vaṃsagaḥ tṛṣāṇaḥ cakamānaḥ pibatu dugdham aṃśum 
SA_GV01_rvh1-10u-7874	RV_5,036.02a ā te hanū harivaḥ śūra śipre ruhat somo na parvatasya pṛṣṭhe /	ā te hanū harivas śūra śipre ruhat somaḥ na parvatasya pṛṣṭhe 
SA_GV01_rvh1-10u-7875	RV_5,036.02c anu tvā rājann arvato na hinvan gīrbhir madema puruhūta viśve //	anu tvā rājan arvataḥ na hinvan gīrbhiḥ madema puruhūta viśve 
SA_GV01_rvh1-10u-7876	RV_5,036.03a cakraṃ na vṛttam puruhūta vepate mano bhiyā me amater id adrivaḥ /	cakram na vṛttam puruhūta vepate manaḥ bhiyā me amateḥ id adrivas 
SA_GV01_rvh1-10u-7877	RV_5,036.03c rathād adhi tvā jaritā sadāvṛdha kuvin nu stoṣan maghavan purūvasuḥ //	rathāt adhi tvā jaritā sadāvṛdha kuvid nu stoṣat maghavan purūvasuḥ 
SA_GV01_rvh1-10u-7878	RV_5,036.04a eṣa grāveva jaritā ta indreyarti vācam bṛhad āśuṣāṇaḥ /	eṣa grāvā iva jaritā te indra iyarti vācam bṛhat āśuṣāṇaḥ 
SA_GV01_rvh1-10u-7879	RV_5,036.04c pra savyena maghavan yaṃsi rāyaḥ pra dakṣiṇid dharivo mā vi venaḥ //	pra savyena maghavan yaṃsi rāyaḥ pra dakṣiṇit harivas mā vi venaḥ 
SA_GV01_rvh1-10u-7880	RV_5,036.05a vṛṣā tvā vṛṣaṇaṃ vardhatu dyaur vṛṣā vṛṣabhyāṃ vahase haribhyām /	vṛṣā tvā vṛṣaṇam vardhatu dyauḥ vṛṣā vṛṣabhyām vahase haribhyām 
SA_GV01_rvh1-10u-7881	RV_5,036.05c sa no vṛṣā vṛṣarathaḥ suśipra vṛṣakrato vṛṣā vajrin bhare dhāḥ //	sa naḥ vṛṣā vṛṣa rathaḥ su śipra vṛṣa krato vṛṣā vajrin bhare dhāḥ 
SA_GV01_rvh1-10u-7882	RV_5,036.06a yo rohitau vājinau vājinīvān tribhiḥ śataiḥ sacamānāv adiṣṭa /	yaḥ rohitau vājinau vājinīvān tribhiḥ śataiḥ sacamānau adiṣṭa 
SA_GV01_rvh1-10u-7883	RV_5,036.06c yūne sam asmai kṣitayo namantāṃ śrutarathāya maruto duvoyā //	yūne sam asmai kṣitayaḥ namantām śruta rathāya marutaḥ duvoyā 
SA_GV01_rvh1-10u-7884	RV_5,037.01a sam bhānunā yatate sūryasyājuhvāno ghṛtapṛṣṭhaḥ svañcāḥ /	sam bhānunā yatate sūryasya ājuhvānaḥ ghṛta pṛṣṭhaḥ svañcāḥ 
SA_GV01_rvh1-10u-7885	RV_5,037.01c tasmā amṛdhrā uṣaso vy ucchān ya indrāya sunavāmety āha //	tasmai amṛdhrāḥ uṣasaḥ vi ucchān yaḥ indrāya sunavāma iti āha 
SA_GV01_rvh1-10u-7886	RV_5,037.02a samiddhāgnir vanavat stīrṇabarhir yuktagrāvā sutasomo jarāte /	samiddha agniḥ vanavat stīrṇa barhiḥ yukta grāvā suta somaḥ jarāte 
SA_GV01_rvh1-10u-7887	RV_5,037.02c grāvāṇo yasyeṣiraṃ vadanty ayad adhvaryur haviṣāva sindhum //	grāvāṇaḥ yasya iṣiram vadanti ayat adhvaryuḥ haviṣā ava sindhum 
SA_GV01_rvh1-10u-7888	RV_5,037.03a vadhūr iyam patim icchanty eti ya īṃ vahāte mahiṣīm iṣirām /	vadhūḥ iyam patim icchantī eti yaḥ īm vahāte mahiṣīm iṣirām 
SA_GV01_rvh1-10u-7889	RV_5,037.03c āsya śravasyād ratha ā ca ghoṣāt purū sahasrā pari vartayāte //	ā asya śravasyāt rathaḥ ā ca ghoṣāt purū sahasrā pari vartayāte 
SA_GV01_rvh1-10u-7890	RV_5,037.04a na sa rājā vyathate yasminn indras tīvraṃ somam pibati gosakhāyam /	na sa rājā vyathate yasmin indraḥ tīvram somam pibati go sakhāyam 
SA_GV01_rvh1-10u-7891	RV_5,037.04c ā satvanair ajati hanti vṛtraṃ kṣeti kṣitīḥ subhago nāma puṣyan //	ā satvanaiḥ ajati hanti vṛtram kṣeti kṣitīḥ subhagaḥ nāma puṣyan 
SA_GV01_rvh1-10u-7892	RV_5,037.05a puṣyāt kṣeme abhi yoge bhavāty ubhe vṛtau saṃyatī saṃ jayāti /	puṣyāt kṣeme abhi yoge bhavāti ubhe vṛtau saṃyatī sam jayāti 
SA_GV01_rvh1-10u-7893	RV_5,037.05c priyaḥ sūrye priyo agnā bhavāti ya indrāya sutasomo dadāśat //	priyaḥ sūrye priyaḥ agnā bhavāti yaḥ indrāya suta somaḥ dadāśat 
SA_GV01_rvh1-10u-7894	RV_5,038.01a uroṣ ṭa indra rādhaso vibhvī rātiḥ śatakrato /	uroḥ te indra rādhasaḥ vibhvī rātiḥ śatakrato 
SA_GV01_rvh1-10u-7895	RV_5,038.01c adhā no viśvacarṣaṇe dyumnā sukṣatra maṃhaya //	adhā naḥ viśvacarṣaṇe dyumnā su kṣatra maṃhaya 
SA_GV01_rvh1-10u-7896	RV_5,038.02a yad īm indra śravāyyam iṣaṃ śaviṣṭha dadhiṣe /	yat īm indra śravāyyam iṣam śaviṣṭha dadhiṣe 
SA_GV01_rvh1-10u-7897	RV_5,038.02c paprathe dīrghaśruttamaṃ hiraṇyavarṇa duṣṭaram //	paprathe dīrghaśruttamam hiraṇya varṇa duṣṭaram 
SA_GV01_rvh1-10u-7898	RV_5,038.03a śuṣmāso ye te adrivo mehanā ketasāpaḥ /	śuṣmāsaḥ ye te adrivas mehanā ketasāpaḥ 
SA_GV01_rvh1-10u-7899	RV_5,038.03c ubhā devāv abhiṣṭaye divaś ca gmaś ca rājathaḥ //	ubhā devau abhiṣṭaye divaḥ ca gmaḥ ca rājathaḥ 
SA_GV01_rvh1-10u-7900	RV_5,038.04a uto no asya kasya cid dakṣasya tava vṛtrahan /	uta u naḥ asya kasya cit dakṣasya tava vṛtrahan 
SA_GV01_rvh1-10u-7901	RV_5,038.04c asmabhyaṃ nṛmṇam ā bharāsmabhyaṃ nṛmaṇasyase //	asmabhyam nṛmṇam ā bhara asmabhyam nṛmaṇasyase 
SA_GV01_rvh1-10u-7902	RV_5,038.05a nū ta ābhir abhiṣṭibhis tava śarmañ chatakrato /	nu te ābhiḥ abhiṣṭibhiḥ tava śarmam śatakrato 
SA_GV01_rvh1-10u-7903	RV_5,038.05c indra syāma sugopāḥ śūra syāma sugopāḥ //	indra syāma su gopāḥ śūra syāma su gopāḥ 
SA_GV01_rvh1-10u-7904	RV_5,039.01a yad indra citra mehanāsti tvādātam adrivaḥ /	yat indra citra mehanā asti tvādātam adrivas 
SA_GV01_rvh1-10u-7905	RV_5,039.01c rādhas tan no vidadvasa ubhayāhasty ā bhara //	rādhaḥ tat naḥ vidadvaso ubhayāhasti ā bhara 
SA_GV01_rvh1-10u-7906	RV_5,039.02a yan manyase vareṇyam indra dyukṣaṃ tad ā bhara /	yat manyase vareṇyam indra dyukṣam tat ā bhara 
SA_GV01_rvh1-10u-7907	RV_5,039.02c vidyāma tasya te vayam akūpārasya dāvane //	vidyāma tasya te vayam akūpārasya dāvane 
SA_GV01_rvh1-10u-7908	RV_5,039.03a yat te ditsu prarādhyam mano asti śrutam bṛhat /	yat te ditsu prarādhyam manaḥ asti śrutam bṛhat 
SA_GV01_rvh1-10u-7909	RV_5,039.03c tena dṛḷhā cid adriva ā vājaṃ darṣi sātaye //	tena dṛḍhā cit adrivas ā vājam darṣi sātaye 
SA_GV01_rvh1-10u-7910	RV_5,039.04a maṃhiṣṭhaṃ vo maghonāṃ rājānaṃ carṣaṇīnām /	maṃhiṣṭham vaḥ maghonām rājānam carṣaṇīnām 
SA_GV01_rvh1-10u-7911	RV_5,039.04c indram upa praśastaye pūrvībhir jujuṣe giraḥ //	indram upa praśastaye pūrvībhiḥ jujuṣe giraḥ 
SA_GV01_rvh1-10u-7912	RV_5,039.05a asmā it kāvyaṃ vaca uktham indrāya śaṃsyam /	asmai id kāvyam vacaḥ uktham indrāya śaṃsyam 
SA_GV01_rvh1-10u-7913	RV_5,039.05c tasmā u brahmavāhase giro vardhanty atrayo giraḥ śumbhanty atrayaḥ //	tasmai u brahma vāhase giraḥ vardhanti atrayaḥ giraḥ śumbhanti atrayaḥ 
SA_GV01_rvh1-10u-7914	RV_5,040.01a ā yāhy adribhiḥ sutaṃ somaṃ somapate piba /	ā yāhi adribhiḥ sutam somam soma pate piba 
SA_GV01_rvh1-10u-7915	RV_5,040.01c vṛṣann indra vṛṣabhir vṛtrahantama //	vṛṣan indra vṛṣabhiḥ vṛtra hantama 
SA_GV01_rvh1-10u-7916	RV_5,040.02a vṛṣā grāvā vṛṣā mado vṛṣā somo ayaṃ sutaḥ /	vṛṣā grāvā vṛṣā madaḥ vṛṣā somaḥ ayam sutaḥ 
SA_GV01_rvh1-10u-7917	RV_5,040.02c vṛṣann indra vṛṣabhir vṛtrahantama //	vṛṣan indra vṛṣabhiḥ vṛtra hantama 
SA_GV01_rvh1-10u-7918	RV_5,040.03a vṛṣā tvā vṛṣaṇaṃ huve vajriñ citrābhir ūtibhiḥ /	vṛṣā tvā vṛṣaṇam huve vajrim citrābhiḥ ūtibhiḥ 
SA_GV01_rvh1-10u-7919	RV_5,040.03c vṛṣann indra vṛṣabhir vṛtrahantama //	vṛṣan indra vṛṣabhiḥ vṛtra hantama 
SA_GV01_rvh1-10u-7920	RV_5,040.04a ṛjīṣī vajrī vṛṣabhas turāṣāṭ chuṣmī rājā vṛtrahā somapāvā /	ṛjīṣī vajrī vṛṣabhaḥ turāṣāh śuṣmī rājā vṛtra hā soma pāvā 
SA_GV01_rvh1-10u-7921	RV_5,040.04c yuktvā haribhyām upa yāsad arvāṅ mādhyandine savane matsad indraḥ //	yuktvā haribhyām upa yāsat arvāṅ mādhyandine savane matsat indraḥ 
SA_GV01_rvh1-10u-7922	RV_5,040.05a yat tvā sūrya svarbhānus tamasāvidhyad āsuraḥ /	yat tvā sūrya svarbhānuḥ tamasā vidhyat āsuraḥ 
SA_GV01_rvh1-10u-7923	RV_5,040.05c akṣetravid yathā mugdho bhuvanāny adīdhayuḥ //	a kṣetra vid yathā mugdhaḥ bhuvanāni adīdhayuḥ 
SA_GV01_rvh1-10u-7924	RV_5,040.06a svarbhānor adha yad indra māyā avo divo vartamānā avāhan /	svarbhānoḥ adha yat indra māyāḥ avas divaḥ vartamānāḥ avāhan 
SA_GV01_rvh1-10u-7925	RV_5,040.06c gūḷhaṃ sūryaṃ tamasāpavratena turīyeṇa brahmaṇāvindad atriḥ //	gūḍham sūryam tamasā apavratena turīyeṇa brahmaṇā avindat atriḥ 
SA_GV01_rvh1-10u-7926	RV_5,040.07a mā mām imaṃ tava santam atra irasyā drugdho bhiyasā ni gārīt /	mā mām imam tava santam atra irasyā drugdhaḥ bhiyasā ni gārīt 
SA_GV01_rvh1-10u-7927	RV_5,040.07c tvam mitro asi satyarādhās tau mehāvataṃ varuṇaś ca rājā //	tvam mitraḥ asi satya rādhāḥ tau mā iha āvatam varuṇaḥ ca rājā 
SA_GV01_rvh1-10u-7928	RV_5,040.08a grāvṇo brahmā yuyujānaḥ saparyan kīriṇā devān namasopaśikṣan /	grāvṇaḥ brahmā yuyujānaḥ saparyan kīriṇā devān namasā upaśikṣan 
SA_GV01_rvh1-10u-7929	RV_5,040.08c atriḥ sūryasya divi cakṣur ādhāt svarbhānor apa māyā aghukṣat //	atriḥ sūryasya divi cakṣuḥ ādhāt svarbhānoḥ apa māyāḥ aghukṣat 
SA_GV01_rvh1-10u-7930	RV_5,040.09a yaṃ vai sūryaṃ svarbhānus tamasāvidhyad āsuraḥ /	yam vai sūryam svarbhānuḥ tamasā vidhyat āsuraḥ 
SA_GV01_rvh1-10u-7931	RV_5,040.09c atrayas tam anv avindan nahy anye aśaknuvan //	atrayaḥ tam anu avindan nahi anye aśaknuvan 
SA_GV01_rvh1-10u-7932	RV_5,041.01a ko nu vām mitrāvaruṇāv ṛtāyan divo vā mahaḥ pārthivasya vā de /	kaḥ nu vām mitrāvaruṇau ṛtāyan divaḥ vā mahaḥ pārthivasya vā de 
SA_GV01_rvh1-10u-7933	RV_5,041.01c ṛtasya vā sadasi trāsīthāṃ no yajñāyate vā paśuṣo na vājān //	ṛtasya vā sadasi trāsīthām naḥ yajñāyate vā paśu sas na vājān 
SA_GV01_rvh1-10u-7934	RV_5,041.02a te no mitro varuṇo aryamāyur indra ṛbhukṣā maruto juṣanta /	te naḥ mitraḥ varuṇaḥ aryamā āyuḥ indraḥ ṛbhukṣāḥ marutaḥ juṣanta 
SA_GV01_rvh1-10u-7935	RV_5,041.02c namobhir vā ye dadhate suvṛktiṃ stomaṃ rudrāya mīḷhuṣe sajoṣāḥ //	namobhiḥ vā ye dadhate suvṛktim stomam rudrāya mīḍhuṣe sajoṣāḥ 
SA_GV01_rvh1-10u-7936	RV_5,041.03a ā vāṃ yeṣṭhāśvinā huvadhyai vātasya patman rathyasya puṣṭau /	ā vām yeṣṭha aśvinā huvadhyai vātasya patman rathyasya puṣṭau 
SA_GV01_rvh1-10u-7937	RV_5,041.03c uta vā divo asurāya manma prāndhāṃsīva yajyave bharadhvam //	uta vā divaḥ asurāya manma pra andhāṃsi iva yajyave bharadhvam 
SA_GV01_rvh1-10u-7938	RV_5,041.04a pra sakṣaṇo divyaḥ kaṇvahotā trito divaḥ sajoṣā vāto agniḥ /	pra sakṣaṇaḥ divyaḥ kaṇva hotā tritaḥ divaḥ sajoṣāḥ vātaḥ agniḥ 
SA_GV01_rvh1-10u-7939	RV_5,041.04c pūṣā bhagaḥ prabhṛthe viśvabhojā ājiṃ na jagmur āśvaśvatamāḥ //	pūṣā bhagaḥ prabhṛthe viśva bhojāḥ ājim na jagmuḥ āśvaśvatamāḥ 
SA_GV01_rvh1-10u-7940	RV_5,041.05a pra vo rayiṃ yuktāśvam bharadhvaṃ rāya eṣe 'vase dadhīta dhīḥ /	pra vaḥ rayim yukta aśvam bharadhvam rāyaḥ eṣe vase dadhīta dhīḥ 
SA_GV01_rvh1-10u-7941	RV_5,041.05c suśeva evair auśijasya hotā ye va evā marutas turāṇām //	su śevaḥ evaiḥ auśijasya hotā ye vaḥ evā marutaḥ turāṇām 
SA_GV01_rvh1-10u-7942	RV_5,041.06a pra vo vāyuṃ rathayujaṃ kṛṇudhvam pra devaṃ vipram panitāram arkaiḥ /	pra vaḥ vāyum ratha yujam kṛṇudhvam pra devam vipram panitāram arkaiḥ 
SA_GV01_rvh1-10u-7943	RV_5,041.06c iṣudhyava ṛtasāpaḥ purandhīr vasvīr no atra patnīr ā dhiye dhuḥ //	iṣudhyavaḥ ṛtasāpaḥ purandhīḥ vasvīḥ naḥ atra patnīḥ ā dhiye dhuḥ 
SA_GV01_rvh1-10u-7944	RV_5,041.07a upa va eṣe vandyebhiḥ śūṣaiḥ pra yahvī divaś citayadbhir arkaiḥ /	upa vaḥ eṣe vandyebhiḥ śūṣaiḥ pra yahvī divaḥ citayadbhiḥ arkaiḥ 
SA_GV01_rvh1-10u-7945	RV_5,041.07c uṣāsānaktā viduṣīva viśvam ā hā vahato martyāya yajñam //	uṣāsānaktā viduṣī iva viśvam ā hā vahataḥ martyāya yajñam 
SA_GV01_rvh1-10u-7946	RV_5,041.08a abhi vo arce poṣyāvato nṝn vāstoṣ patiṃ tvaṣṭāraṃ rarāṇaḥ /	abhi vaḥ arce poṣyāvataḥ nṝn vāstoḥ patim tvaṣṭāram rarāṇaḥ 
SA_GV01_rvh1-10u-7947	RV_5,041.08c dhanyā sajoṣā dhiṣaṇā namobhir vanaspatīṃr oṣadhī rāya eṣe //	dhanyā sajoṣāḥ dhiṣaṇā namobhiḥ vanaspatīṃr oṣadhīḥ rāyaḥ eṣe 
SA_GV01_rvh1-10u-7948	RV_5,041.09a tuje nas tane parvatāḥ santu svaitavo ye vasavo na vīrāḥ /	tuje naḥ tane parvatāḥ santu svaitavaḥ ye vasavaḥ na vīrāḥ 
SA_GV01_rvh1-10u-7949	RV_5,041.09c panita āptyo yajataḥ sadā no vardhān naḥ śaṃsaṃ naryo abhiṣṭau //	panitaḥ āptyaḥ yajataḥ sadā naḥ vardhāt naḥ śaṃsam naryaḥ abhiṣṭau 
SA_GV01_rvh1-10u-7950	RV_5,041.10a vṛṣṇo astoṣi bhūmyasya garbhaṃ trito napātam apāṃ suvṛkti /	vṛṣṇaḥ astoṣi bhūmyasya garbham tritaḥ napātam apām suvṛkti 
SA_GV01_rvh1-10u-7951	RV_5,041.10c gṛṇīte agnir etarī na śūṣaiḥ śociṣkeśo ni riṇāti vanā //	gṛṇīte agniḥ etarī na śūṣaiḥ śociṣkeśaḥ ni riṇāti vanā 
SA_GV01_rvh1-10u-7952	RV_5,041.11a kathā mahe rudriyāya bravāma kad rāye cikituṣe bhagāya /	kathā mahe rudriyāya bravāma kad rāye cikituṣe bhagāya 
SA_GV01_rvh1-10u-7953	RV_5,041.11c āpa oṣadhīr uta no 'vantu dyaur vanā girayo vṛkṣakeśāḥ //	āpaḥ oṣadhīḥ uta naḥ vantu dyauḥ vanā girayaḥ vṛkṣa keśāḥ 
SA_GV01_rvh1-10u-7954	RV_5,041.12a śṛṇotu na ūrjām patir giraḥ sa nabhas tarīyāṃ iṣiraḥ parijmā /	śṛṇotu naḥ ūrjām patiḥ giraḥ sa nabhaḥ tarīyān iṣiraḥ parijmā 
SA_GV01_rvh1-10u-7955	RV_5,041.12c śṛṇvantv āpaḥ puro na śubhrāḥ pari sruco babṛhāṇasyādreḥ //	śṛṇvantu āpaḥ puras na śubhrāḥ pari srucaḥ babṛhāṇasya adreḥ 
SA_GV01_rvh1-10u-7956	RV_5,041.13a vidā cin nu mahānto ye va evā bravāma dasmā vāryaṃ dadhānāḥ /	vidā cit nu mahāntaḥ ye vaḥ evāḥ bravāma dasmāḥ vāryam dadhānāḥ 
SA_GV01_rvh1-10u-7957	RV_5,041.13c vayaś cana subhva āva yanti kṣubhā martam anuyataṃ vadhasnaiḥ //	vayaḥ cana su bhvaḥ āva yanti kṣubhā martam anuyatam vadhasnaiḥ 
SA_GV01_rvh1-10u-7958	RV_5,041.14a ā daivyāni pārthivāni janmāpaś cācchā sumakhāya vocam /	ā daivyāni pārthivāni janmā apaḥ ca acchā su makhāya vocam 
SA_GV01_rvh1-10u-7959	RV_5,041.14c vardhantāṃ dyāvo giraś candrāgrā udā vardhantām abhiṣātā arṇāḥ //	vardhantām dyāvaḥ giraḥ candra agrāḥ udāḥ vardhantām abhiṣātāḥ arṇāḥ 
SA_GV01_rvh1-10u-7960	RV_5,041.15a pade-pade me jarimā ni dhāyi varūtrī vā śakrā yā pāyubhiś ca /	pade pade me jarimā ni dhāyi varūtrī vā śakrā yā pāyubhiḥ ca 
SA_GV01_rvh1-10u-7961	RV_5,041.15c siṣaktu mātā mahī rasā naḥ smat sūribhir ṛjuhasta ṛjuvaniḥ //	siṣaktu mātā mahī rasā naḥ smat sūribhiḥ ṛju hastaḥ ṛju vaniḥ 
SA_GV01_rvh1-10u-7962	RV_5,041.16a kathā dāśema namasā sudānūn evayā maruto acchoktau praśravaso maruto acchoktau /	kathā dāśema namasā sudānūn eva yāḥ marutaḥ acchoktau praśravasaḥ marutaḥ acchoktau 
SA_GV01_rvh1-10u-7963	RV_5,041.16c mā no 'hir budhnyo riṣe dhād asmākam bhūd upamātivaniḥ //	mā naḥ hiḥ budhnyaḥ riṣe dhāt asmākam bhūt upamāti vaniḥ 
SA_GV01_rvh1-10u-7964	RV_5,041.17a iti cin nu prajāyai paśumatyai devāso vanate martyo va ā devāso vanate martyo vaḥ /	iti cit nu prajāyai paśumatyai devāsaḥ vanate martyaḥ vaḥ ā devāsaḥ vanate martyaḥ vaḥ 
SA_GV01_rvh1-10u-7965	RV_5,041.17c atrā śivāṃ tanvo dhāsim asyā jarāṃ cin me nirṛtir jagrasīta //	atrā śivām tanvaḥ dhāsim asyāḥ jarām cit me nirṛtiḥ jagrasīta 
SA_GV01_rvh1-10u-7966	RV_5,041.18a tāṃ vo devāḥ sumatim ūrjayantīm iṣam aśyāma vasavaḥ śasā goḥ /	tām vaḥ devāḥ sumatim ūrjayantīm iṣam aśyāma vasavaḥ śasā goḥ 
SA_GV01_rvh1-10u-7967	RV_5,041.18c sā naḥ sudānur mṛḷayantī devī prati dravantī suvitāya gamyāḥ //	sā naḥ sudānuḥ mṛḍayantī devī prati dravantī suvitāya gamyāḥ 
SA_GV01_rvh1-10u-7968	RV_5,041.19a abhi na iḷā yūthasya mātā sman nadībhir urvaśī vā gṛṇātu /	abhi naḥ iḷā yūthasya mātā smat nadībhiḥ urvaśī vā gṛṇātu 
SA_GV01_rvh1-10u-7969	RV_5,041.19c urvaśī vā bṛhaddivā gṛṇānābhyūrṇvānā prabhṛthasyāyoḥ //	urvaśī vā bṛhat divā gṛṇānā abhyūrṇvānā prabhṛthasya āyoḥ 
SA_GV01_rvh1-10u-7970	RV_5,041.20a siṣaktu na ūrjavyasya puṣṭeḥ //	siṣaktu naḥ ūrjavyasya puṣṭeḥ 
SA_GV01_rvh1-10u-7971	RV_5,042.01a pra śantamā varuṇaṃ dīdhitī gīr mitram bhagam aditiṃ nūnam aśyāḥ /	pra śantamā varuṇam dīdhitī gīḥ mitram bhagam aditim nūnam aśyāḥ 
SA_GV01_rvh1-10u-7972	RV_5,042.01c pṛṣadyoniḥ pañcahotā śṛṇotv atūrtapanthā asuro mayobhuḥ //	pṛṣat yoniḥ pañca hotā śṛṇotu a tūrta panthāḥ asuraḥ mayobhuḥ 
SA_GV01_rvh1-10u-7973	RV_5,042.02a prati me stomam aditir jagṛbhyāt sūnuṃ na mātā hṛdyaṃ suśevam /	prati me stomam aditiḥ jagṛbhyāt sūnum na mātā hṛdyam su śevam 
SA_GV01_rvh1-10u-7974	RV_5,042.02c brahma priyaṃ devahitaṃ yad asty aham mitre varuṇe yan mayobhu //	brahma priyam deva hitam yat asti aham mitre varuṇe yat mayobhu 
SA_GV01_rvh1-10u-7975	RV_5,042.03a ud īraya kavitamaṃ kavīnām unattainam abhi madhvā ghṛtena /	ud īraya kavitamam kavīnām unatta enam abhi madhvā ghṛtena 
SA_GV01_rvh1-10u-7976	RV_5,042.03c sa no vasūni prayatā hitāni candrāṇi devaḥ savitā suvāti //	sa naḥ vasūni prayatā hitāni candrāṇi devaḥ savitā suvāti 
SA_GV01_rvh1-10u-7977	RV_5,042.04a sam indra ṇo manasā neṣi gobhiḥ saṃ sūribhir harivaḥ saṃ svasti /	sam indra naḥ manasā neṣi gobhiḥ sam sūribhiḥ harivas sam svasti 
SA_GV01_rvh1-10u-7978	RV_5,042.04c sam brahmaṇā devahitaṃ yad asti saṃ devānāṃ sumatyā yajñiyānām //	sam brahmaṇā deva hitam yat asti sam devānām sumatyā yajñiyānām 
SA_GV01_rvh1-10u-7979	RV_5,042.05a devo bhagaḥ savitā rāyo aṃśa indro vṛtrasya saṃjito dhanānām /	devaḥ bhagaḥ savitā rāyaḥ aṃśaḥ indraḥ vṛtrasya saṃjitaḥ dhanānām 
SA_GV01_rvh1-10u-7980	RV_5,042.05c ṛbhukṣā vāja uta vā purandhir avantu no amṛtāsas turāsaḥ //	ṛbhukṣāḥ vājaḥ uta vā purandhiḥ avantu naḥ amṛtāsaḥ turāsaḥ 
SA_GV01_rvh1-10u-7981	RV_5,042.06a marutvato apratītasya jiṣṇor ajūryataḥ pra bravāmā kṛtāni /	marutvataḥ apratītasya jiṣṇoḥ a jūryataḥ pra bravāma kṛtāni 
SA_GV01_rvh1-10u-7982	RV_5,042.06c na te pūrve maghavan nāparāso na vīryaṃ nūtanaḥ kaś canāpa //	na te pūrve maghavan na aparāsaḥ na vīryam nūtanaḥ kaḥ cana āpa 
SA_GV01_rvh1-10u-7983	RV_5,042.07a upa stuhi prathamaṃ ratnadheyam bṛhaspatiṃ sanitāraṃ dhanānām /	upa stuhi prathamam ratna dheyam bṛhaspatim sanitāram dhanānām 
SA_GV01_rvh1-10u-7984	RV_5,042.07c yaḥ śaṃsate stuvate śambhaviṣṭhaḥ purūvasur āgamaj johuvānam //	yaḥ śaṃsate stuvate śambhaviṣṭhaḥ purūvasuḥ āgamat johuvānam 
SA_GV01_rvh1-10u-7985	RV_5,042.08a tavotibhiḥ sacamānā ariṣṭā bṛhaspate maghavānaḥ suvīrāḥ /	tava ūtibhiḥ sacamānāḥ ariṣṭāḥ bṛhaspate maghavānaḥ su vīrāḥ 
SA_GV01_rvh1-10u-7986	RV_5,042.08c ye aśvadā uta vā santi godā ye vastradāḥ subhagās teṣu rāyaḥ //	ye aśva dāḥ uta vā santi go dāḥ ye vastra dāḥ subhagāḥ teṣu rāyaḥ 
SA_GV01_rvh1-10u-7987	RV_5,042.09a visarmāṇaṃ kṛṇuhi vittam eṣāṃ ye bhuñjate apṛṇanto na ukthaiḥ /	visarmāṇam kṛṇuhi vittam eṣām ye bhuñjate apṛṇantaḥ naḥ ukthaiḥ 
SA_GV01_rvh1-10u-7988	RV_5,042.09c apavratān prasave vāvṛdhānān brahmadviṣaḥ sūryād yāvayasva //	apavratān prasave vāvṛdhānān brahma dviṣaḥ sūryāt yāvayasva 
SA_GV01_rvh1-10u-7989	RV_5,042.10a ya ohate rakṣaso devavītāv acakrebhis tam maruto ni yāta /	yaḥ ohate rakṣasaḥ deva vītau acakrebhiḥ tam marutaḥ ni yāta 
SA_GV01_rvh1-10u-7990	RV_5,042.10c yo vaḥ śamīṃ śaśamānasya nindāt tucchyān kāmān karate siṣvidānaḥ //	yaḥ vaḥ śamīm śaśamānasya nindāt tucchyān kāmān karate siṣvidānaḥ 
SA_GV01_rvh1-10u-7991	RV_5,042.11a tam u ṣṭuhi yaḥ sviṣuḥ sudhanvā yo viśvasya kṣayati bheṣajasya /	tam u stuhi yaḥ su iṣuḥ su dhanvā yaḥ viśvasya kṣayati bheṣajasya 
SA_GV01_rvh1-10u-7992	RV_5,042.11c yakṣvā mahe saumanasāya rudraṃ namobhir devam asuraṃ duvasya //	yakṣva mahe saumanasāya rudram namobhiḥ devam asuram duvasya 
SA_GV01_rvh1-10u-7993	RV_5,042.12a damūnaso apaso ye suhastā vṛṣṇaḥ patnīr nadyo vibhvataṣṭāḥ /	damūnasaḥ apasaḥ ye su hastāḥ vṛṣṇaḥ patnīḥ nadyaḥ vibhva taṣṭāḥ 
SA_GV01_rvh1-10u-7994	RV_5,042.12c sarasvatī bṛhaddivota rākā daśasyantīr varivasyantu śubhrāḥ //	sarasvatī bṛhat divā uta rākā daśasyantīḥ varivasyantu śubhrāḥ 
SA_GV01_rvh1-10u-7995	RV_5,042.13a pra sū mahe suśaraṇāya medhāṃ giram bhare navyasīṃ jāyamānām /	pra su mahe su śaraṇāya medhām giram bhare navyasīm jāyamānām 
SA_GV01_rvh1-10u-7996	RV_5,042.13c ya āhanā duhitur vakṣaṇāsu rūpā mināno akṛṇod idaṃ naḥ //	yaḥ āhanāḥ duhituḥ vakṣaṇāsu rūpā minānaḥ akṛṇot idam naḥ 
SA_GV01_rvh1-10u-7997	RV_5,042.14a pra suṣṭuti stanayantaṃ ruvantam iḷas patiṃ jaritar nūnam aśyāḥ /	pra suṣṭuti stanayantam ruvantam iḷaḥ patim jaritar nūnam aśyāḥ 
SA_GV01_rvh1-10u-7998	RV_5,042.14c yo abdimāṃ udanimāṃ iyarti pra vidyutā rodasī ukṣamāṇaḥ //	yaḥ abdimān udanimān iyarti pra vidyutā rodasī ukṣamāṇaḥ 
SA_GV01_rvh1-10u-7999	RV_5,042.15a eṣa stomo mārutaṃ śardho acchā rudrasya sūnūṃr yuvanyūṃr ud aśyāḥ /	eṣa stomaḥ mārutam śardhaḥ acchā rudrasya sūnūn yuvanyūn ud aśyāḥ 
SA_GV01_rvh1-10u-8000	RV_5,042.15c kāmo rāye havate mā svasty upa stuhi pṛṣadaśvāṃ ayāsaḥ //	kāmaḥ rāye havate mā svasti upa stuhi pṛṣat aśvān ayāsaḥ 
SA_GV01_rvh1-10u-8001	RV_5,042.16a praiṣa stomaḥ pṛthivīm antarikṣaṃ vanaspatīṃr oṣadhī rāye aśyāḥ /	pra eṣa stomaḥ pṛthivīm antarikṣam vanaspatīn oṣadhīḥ rāye aśyāḥ 
SA_GV01_rvh1-10u-8002	RV_5,042.16c devo-devaḥ suhavo bhūtu mahyam mā no mātā pṛthivī durmatau dhāt //	devodevaḥ su havaḥ bhūtu mahyam mā naḥ mātā pṛthivī durmatau dhāt 
SA_GV01_rvh1-10u-8003	RV_5,042.17a urau devā anibādhe syāma //	urau devāḥ anibādhe syāma 
SA_GV01_rvh1-10u-8004	RV_5,042.18a sam aśvinor avasā nūtanena mayobhuvā supraṇītī gamema /	sam aśvinoḥ avasā nūtanena mayobhuvā su praṇītī gamema 
SA_GV01_rvh1-10u-8005	RV_5,042.18c ā no rayiṃ vahatam ota vīrān ā viśvāny amṛtā saubhagāni //	ā naḥ rayim vahatam ā uta vīrān ā viśvāni amṛtā saubhagāni 
SA_GV01_rvh1-10u-8006	RV_5,043.01a ā dhenavaḥ payasā tūrṇyarthā amardhantīr upa no yantu madhvā /	ā dhenavaḥ payasā tūrṇi arthāḥ a mardhantīḥ upa naḥ yantu madhvā 
SA_GV01_rvh1-10u-8007	RV_5,043.01c maho rāye bṛhatīḥ sapta vipro mayobhuvo jaritā johavīti //	mahaḥ rāye bṛhatīḥ sapta vipraḥ mayobhuvaḥ jaritā johavīti 
SA_GV01_rvh1-10u-8008	RV_5,043.02a ā suṣṭutī namasā vartayadhyai dyāvā vājāya pṛthivī amṛdhre /	ā suṣṭutī namasā vartayadhyai dyāvā vājāya pṛthivī amṛdhre 
SA_GV01_rvh1-10u-8009	RV_5,043.02c pitā mātā madhuvacāḥ suhastā bhare-bhare no yaśasāv aviṣṭām //	pitā mātā madhu vacāḥ su hastā bharebhare naḥ yaśasau aviṣṭām 
SA_GV01_rvh1-10u-8010	RV_5,043.03a adhvaryavaś cakṛvāṃso madhūni pra vāyave bharata cāru śukram /	adhvaryavaḥ cakṛvāṃsaḥ madhūni pra vāyave bharata cāru śukram 
SA_GV01_rvh1-10u-8011	RV_5,043.03c hoteva naḥ prathamaḥ pāhy asya deva madhvo rarimā te madāya //	hotā iva naḥ prathamaḥ pāhi asya deva madhvaḥ rarimā te madāya 
SA_GV01_rvh1-10u-8012	RV_5,043.04a daśa kṣipo yuñjate bāhū adriṃ somasya yā śamitārā suhastā /	daśa kṣipaḥ yuñjate bāhū adrim somasya yā śamitārā su hastā 
SA_GV01_rvh1-10u-8013	RV_5,043.04c madhvo rasaṃ sugabhastir giriṣṭhāṃ caniścadad duduhe śukram aṃśuḥ //	madhvaḥ rasam su gabhastiḥ giriṣṭhām caniścadat duduhe śukram aṃśuḥ 
SA_GV01_rvh1-10u-8014	RV_5,043.05a asāvi te jujuṣāṇāya somaḥ kratve dakṣāya bṛhate madāya /	asāvi te jujuṣāṇāya somaḥ kratve dakṣāya bṛhate madāya 
SA_GV01_rvh1-10u-8015	RV_5,043.05c harī rathe sudhurā yoge arvāg indra priyā kṛṇuhi hūyamānaḥ //	harī rathe su dhurā yoge arvāk indra priyā kṛṇuhi hūyamānaḥ 
SA_GV01_rvh1-10u-8016	RV_5,043.06a ā no mahīm aramatiṃ sajoṣā gnāṃ devīṃ namasā rātahavyām /	ā naḥ mahīm aramatim sajoṣāḥ gnām devīm namasā rāta havyām 
SA_GV01_rvh1-10u-8017	RV_5,043.06c madhor madāya bṛhatīm ṛtajñām āgne vaha pathibhir devayānaiḥ //	madhoḥ madāya bṛhatīm ṛta jñām ā agne vaha pathibhiḥ deva yānaiḥ 
SA_GV01_rvh1-10u-8018	RV_5,043.07a añjanti yam prathayanto na viprā vapāvantaṃ nāgninā tapantaḥ /	añjanti yam prathayantaḥ na viprāḥ vapāvantam na agninā tapantaḥ 
SA_GV01_rvh1-10u-8019	RV_5,043.07c pitur na putra upasi preṣṭha ā gharmo agnim ṛtayann asādi //	pituḥ na putraḥ upasi preṣṭhaḥ ā gharmaḥ agnim ṛtayan asādi 
SA_GV01_rvh1-10u-8020	RV_5,043.08a acchā mahī bṛhatī śantamā gīr dūto na gantv aśvinā huvadhyai /	acchā mahī bṛhatī śantamā gīḥ dūtaḥ na gantu aśvinā huvadhyai 
SA_GV01_rvh1-10u-8021	RV_5,043.08c mayobhuvā sarathā yātam arvāg gantaṃ nidhiṃ dhuram āṇir na nābhim //	mayobhuvā sa rathā yātam arvāk gantam nidhim dhuram āṇiḥ na nābhim 
SA_GV01_rvh1-10u-8022	RV_5,043.09a pra tavyaso namauktiṃ turasyāham pūṣṇa uta vāyor adikṣi /	pra tavyasaḥ namauktim turasya aham pūṣṇaḥ uta vāyoḥ adikṣi 
SA_GV01_rvh1-10u-8023	RV_5,043.09c yā rādhasā coditārā matīnāṃ yā vājasya draviṇodā uta tman //	yā rādhasā coditārā matīnām yā vājasya draviṇaḥ dā uta tman 
SA_GV01_rvh1-10u-8024	RV_5,043.10a ā nāmabhir maruto vakṣi viśvān ā rūpebhir jātavedo huvānaḥ /	ā nāmabhiḥ marutaḥ vakṣi viśvān ā rūpebhiḥ jātavedaḥ huvānaḥ 
SA_GV01_rvh1-10u-8025	RV_5,043.10c yajñaṃ giro jarituḥ suṣṭutiṃ ca viśve ganta maruto viśva ūtī //	yajñam giraḥ jarituḥ suṣṭutim ca viśve ganta marutaḥ viśve ūtī 
SA_GV01_rvh1-10u-8026	RV_5,043.11a ā no divo bṛhataḥ parvatād ā sarasvatī yajatā gantu yajñam /	ā naḥ divaḥ bṛhataḥ parvatāt ā sarasvatī yajatā gantu yajñam 
SA_GV01_rvh1-10u-8027	RV_5,043.11c havaṃ devī jujuṣāṇā ghṛtācī śagmāṃ no vācam uśatī śṛṇotu //	havam devī jujuṣāṇā ghṛtācī śagmām naḥ vācam uśatī śṛṇotu 
SA_GV01_rvh1-10u-8028	RV_5,043.12a ā vedhasaṃ nīlapṛṣṭham bṛhantam bṛhaspatiṃ sadane sādayadhvam /	ā vedhasam nīla pṛṣṭham bṛhantam bṛhaspatim sadane sādayadhvam 
SA_GV01_rvh1-10u-8029	RV_5,043.12c sādadyoniṃ dama ā dīdivāṃsaṃ hiraṇyavarṇam aruṣaṃ sapema //	sādadyonim dame ā dīdivāṃsam hiraṇya varṇam aruṣam sapema 
SA_GV01_rvh1-10u-8030	RV_5,043.13a ā dharṇasir bṛhaddivo rarāṇo viśvebhir gantv omabhir huvānaḥ /	ā dharṇasiḥ bṛhat divaḥ rarāṇaḥ viśvebhiḥ gantu omabhiḥ huvānaḥ 
SA_GV01_rvh1-10u-8031	RV_5,043.13c gnā vasāna oṣadhīr amṛdhras tridhātuśṛṅgo vṛṣabho vayodhāḥ //	gnāḥ vasānaḥ oṣadhīḥ amṛdhraḥ tri dhātu śṛṅgaḥ vṛṣabhaḥ vayodhāḥ 
SA_GV01_rvh1-10u-8032	RV_5,043.14a mātuṣ pade parame śukra āyor vipanyavo rāspirāso agman /	mātuṣ pade parame śukre āyoḥ vipanyavaḥ rāspirāsaḥ agman 
SA_GV01_rvh1-10u-8033	RV_5,043.14c suśevyaṃ namasā rātahavyāḥ śiśum mṛjanty āyavo na vāse //	su śevyam namasā rāta havyāḥ śiśum mṛjanti āyavaḥ na vāse 
SA_GV01_rvh1-10u-8034	RV_5,043.15a bṛhad vayo bṛhate tubhyam agne dhiyājuro mithunāsaḥ sacanta /	bṛhat vayaḥ bṛhate tubhyam agne dhiyā juraḥ mithunāsaḥ sacanta 
SA_GV01_rvh1-10u-8035	RV_5,043.15c devo-devaḥ suhavo bhūtu mahyam mā no mātā pṛthivī durmatau dhāt //	devodevaḥ su havaḥ bhūtu mahyam mā naḥ mātā pṛthivī durmatau dhāt 
SA_GV01_rvh1-10u-8036	RV_5,043.16a urau devā anibādhe syāma //	urau devāḥ anibādhe syāma 
SA_GV01_rvh1-10u-8037	RV_5,043.17a sam aśvinor avasā nūtanena mayobhuvā supraṇītī gamema /	sam aśvinoḥ avasā nūtanena mayobhuvā su praṇītī gamema 
SA_GV01_rvh1-10u-8038	RV_5,043.17c ā no rayiṃ vahatam ota vīrān ā viśvāny amṛtā saubhagāni //	ā naḥ rayim vahatam ā uta vīrān ā viśvāni amṛtā saubhagāni 
SA_GV01_rvh1-10u-8039	RV_5,044.01a tam pratnathā pūrvathā viśvathemathā jyeṣṭhatātim barhiṣadaṃ svarvidam /	tam pratnathā pūrvathā viśvathā imathā jyeṣṭhatātim barhiṣadam svar vidam 
SA_GV01_rvh1-10u-8040	RV_5,044.01c pratīcīnaṃ vṛjanaṃ dohase girāśuṃ jayantam anu yāsu vardhase //	pratīcīnam vṛjanam dohase girā āśum jayantam anu yāsu vardhase 
SA_GV01_rvh1-10u-8041	RV_5,044.02a śriye sudṛśīr uparasya yāḥ svar virocamānaḥ kakubhām acodate /	śriye su dṛśīḥ uparasya yāḥ svar virocamānaḥ kakubhām a codate 
SA_GV01_rvh1-10u-8042	RV_5,044.02c sugopā asi na dabhāya sukrato paro māyābhir ṛta āsa nāma te //	su gopāḥ asi na dabhāya sukrato paras māyābhiḥ ṛte āsa nāma te 
SA_GV01_rvh1-10u-8043	RV_5,044.03a atyaṃ haviḥ sacate sac ca dhātu cāriṣṭagātuḥ sa hotā sahobhariḥ /	atyam haviḥ sacate sat ca dhātu ca ariṣṭa gātuḥ sa hotā sahaḥ bhariḥ 
SA_GV01_rvh1-10u-8044	RV_5,044.03c prasarsrāṇo anu barhir vṛṣā śiśur madhye yuvājaro visruhā hitaḥ //	prasarsrāṇaḥ anu barhiḥ vṛṣā śiśuḥ madhye yuvā ajaraḥ visruhā hitaḥ 
SA_GV01_rvh1-10u-8045	RV_5,044.04a pra va ete suyujo yāmann iṣṭaye nīcīr amuṣmai yamya ṛtāvṛdhaḥ /	pra vaḥ ete su yujaḥ yāman iṣṭaye nīcīḥ amuṣmai yamyaḥ ṛtāvṛdhaḥ 
SA_GV01_rvh1-10u-8046	RV_5,044.04c suyantubhiḥ sarvaśāsair abhīśubhiḥ krivir nāmāni pravaṇe muṣāyati //	suyantubhiḥ sarva śāsaiḥ abhīśubhiḥ kriviḥ nāmāni pravaṇe muṣāyati 
SA_GV01_rvh1-10u-8047	RV_5,044.05a saṃjarbhurāṇas tarubhiḥ sutegṛbhaṃ vayākinaṃ cittagarbhāsu susvaruḥ /	saṃjarbhurāṇaḥ tarubhiḥ sutegṛbham vayākinam citta garbhāsu susvaruḥ 
SA_GV01_rvh1-10u-8048	RV_5,044.05c dhāravākeṣv ṛjugātha śobhase vardhasva patnīr abhi jīvo adhvare //	dhāravākeṣu ṛju gātha śobhase vardhasva patnīḥ abhi jīvaḥ adhvare 
SA_GV01_rvh1-10u-8049	RV_5,044.06a yādṛg eva dadṛśe tādṛg ucyate saṃ chāyayā dadhire sidhrayāpsv ā /	yādṛś eva dadṛśe tādṛś ucyate sam chāyayā dadhire sidhrayā apsu ā 
SA_GV01_rvh1-10u-8050	RV_5,044.06c mahīm asmabhyam uruṣām uru jrayo bṛhat suvīram anapacyutaṃ sahaḥ //	mahīm asmabhyam uru sām uru jrayaḥ bṛhat su vīram an apacyutam sahaḥ 
SA_GV01_rvh1-10u-8051	RV_5,044.07a vety agrur janivān vā ati spṛdhaḥ samaryatā manasā sūryaḥ kaviḥ /	veti agruḥ janivān vai ati spṛdhaḥ samaryatā manasā sūryaḥ kaviḥ 
SA_GV01_rvh1-10u-8052	RV_5,044.07c ghraṃsaṃ rakṣantam pari viśvato gayam asmākaṃ śarma vanavat svāvasuḥ //	ghraṃsam rakṣantam pari viśvatas gayam asmākam śarma vanavat svāvasuḥ 
SA_GV01_rvh1-10u-8053	RV_5,044.08a jyāyāṃsam asya yatunasya ketuna ṛṣisvaraṃ carati yāsu nāma te /	jyāyāṃsam asya yatunasya ketuna ṛṣi svaram carati yāsu nāma te 
SA_GV01_rvh1-10u-8054	RV_5,044.08c yādṛśmin dhāyi tam apasyayā vidad ya u svayaṃ vahate so araṃ karat //	yādṛśmin dhāyi tam apasyayā vidat yaḥ u svayam vahate saḥ aram karat 
SA_GV01_rvh1-10u-8055	RV_5,044.09a samudram āsām ava tasthe agrimā na riṣyati savanaṃ yasminn āyatā /	samudram āsām ava tasthe agrimā na riṣyati savanam yasmin āyatā 
SA_GV01_rvh1-10u-8056	RV_5,044.09c atrā na hārdi kravaṇasya rejate yatrā matir vidyate pūtabandhanī //	atrā na hārdi kravaṇasya rejate yatrā matiḥ vidyate pūta bandhanī 
SA_GV01_rvh1-10u-8057	RV_5,044.10a sa hi kṣatrasya manasasya cittibhir evāvadasya yajatasya sadhreḥ /	sa hi kṣatrasya manasasya cittibhiḥ evāvadasya yajatasya sadhreḥ 
SA_GV01_rvh1-10u-8058	RV_5,044.10c avatsārasya spṛṇavāma raṇvabhiḥ śaviṣṭhaṃ vājaṃ viduṣā cid ardhyam //	avatsārasya spṛṇavāma raṇvabhiḥ śaviṣṭham vājam viduṣā cit ardhyam 
SA_GV01_rvh1-10u-8059	RV_5,044.11a śyena āsām aditiḥ kakṣyo mado viśvavārasya yajatasya māyinaḥ /	śyenaḥ āsām aditiḥ kakṣyaḥ madaḥ viśva vārasya yajatasya māyinaḥ 
SA_GV01_rvh1-10u-8060	RV_5,044.11c sam anyam-anyam arthayanty etave vidur viṣāṇam paripānam anti te //	sam anyam anyam arthayanti etave viduḥ viṣāṇam paripānam anti te 
SA_GV01_rvh1-10u-8061	RV_5,044.12a sadāpṛṇo yajato vi dviṣo vadhīd bāhuvṛktaḥ śrutavit taryo vaḥ sacā /	sadāpṛṇaḥ yajataḥ vi dviṣaḥ vadhīt bāhuvṛktaḥ śrutavid taryaḥ vaḥ sacā 
SA_GV01_rvh1-10u-8062	RV_5,044.12c ubhā sa varā praty eti bhāti ca yad īṃ gaṇam bhajate suprayāvabhiḥ //	ubhā sa varā prati eti bhāti ca yat īm gaṇam bhajate su prayāvabhiḥ 
SA_GV01_rvh1-10u-8063	RV_5,044.13a sutambharo yajamānasya satpatir viśvāsām ūdhaḥ sa dhiyām udañcanaḥ /	sutambharaḥ yajamānasya sat patiḥ viśvāsām ūdhaḥ sa dhiyām 
SA_GV01_rvh1-10u-8064	RV_5,044.13c bharad dhenū rasavac chiśriye payo 'nubruvāṇo adhy eti na svapan //	bharat dhenuḥ rasavat śiśriye payaḥ nubruvāṇaḥ adhi eti na svapan 
SA_GV01_rvh1-10u-8065	RV_5,044.14a yo jāgāra tam ṛcaḥ kāmayante yo jāgāra tam u sāmāni yanti /	yaḥ jāgāra tam ṛcaḥ kāmayante yaḥ jāgāra tam u sāmāni yanti 
SA_GV01_rvh1-10u-8066	RV_5,044.14c yo jāgāra tam ayaṃ soma āha tavāham asmi sakhye nyokāḥ //	yaḥ jāgāra tam ayam somaḥ āha tava aham asmi sakhye nyokāḥ 
SA_GV01_rvh1-10u-8067	RV_5,044.15a agnir jāgāra tam ṛcaḥ kāmayante 'gnir jāgāra tam u sāmāni yanti /	agniḥ jāgāra tam ṛcaḥ kāmayante gniḥ jāgāra tam u sāmāni yanti 
SA_GV01_rvh1-10u-8068	RV_5,044.15c agnir jāgāra tam ayaṃ soma āha tavāham asmi sakhye nyokāḥ //	agniḥ jāgāra tam ayam somaḥ āha tava aham asmi sakhye nyokāḥ 
SA_GV01_rvh1-10u-8069	RV_5,045.01a vidā divo viṣyann adrim ukthair āyatyā uṣaso arcino guḥ /	vidā divaḥ viṣyan adrim ukthaiḥ āyatyāḥ uṣasaḥ arcinaḥ guḥ 
SA_GV01_rvh1-10u-8070	RV_5,045.01c apāvṛta vrajinīr ut svar gād vi duro mānuṣīr deva āvaḥ //	apāvṛta vrajinīḥ ud svar gāt vi duraḥ mānuṣīḥ devaḥ āvaḥ 
SA_GV01_rvh1-10u-8071	RV_5,045.02a vi sūryo amatiṃ na śriyaṃ sād orvād gavām mātā jānatī gāt /	vi sūryaḥ amatim na śriyam sāt ā ūrvāt gavām mātā jānatī gāt 
SA_GV01_rvh1-10u-8072	RV_5,045.02c dhanvarṇaso nadyaḥ khādoarṇā sthūṇeva sumitā dṛṃhata dyauḥ //	dhanu arṇasaḥ nadyaḥ khādoarṇā sthūṇā iva su mitā dṛṃhata dyauḥ 
SA_GV01_rvh1-10u-8073	RV_5,045.03a asmā ukthāya parvatasya garbho mahīnāṃ januṣe pūrvyāya /	asmai ukthāya parvatasya garbhaḥ mahīnām januṣe pūrvyāya 
SA_GV01_rvh1-10u-8074	RV_5,045.03c vi parvato jihīta sādhata dyaur āvivāsanto dasayanta bhūma //	vi parvataḥ jihīta sādhata dyauḥ āvivāsantaḥ dasayanta bhūma 
SA_GV01_rvh1-10u-8075	RV_5,045.04a sūktebhir vo vacobhir devajuṣṭair indrā nv agnī avase huvadhyai /	sūktebhiḥ vaḥ vacobhiḥ deva juṣṭaiḥ indrā nu agnī avase huvadhyai 
SA_GV01_rvh1-10u-8076	RV_5,045.04c ukthebhir hi ṣmā kavayaḥ suyajñā āvivāsanto maruto yajanti //	ukthebhiḥ hi sma kavayaḥ su yajñāḥ āvivāsantaḥ marutaḥ yajanti 
SA_GV01_rvh1-10u-8077	RV_5,045.05a eto nv adya sudhyo bhavāma pra ducchunā minavāmā varīyaḥ /	nu adya sudhyaḥ bhavāma pra ducchunāḥ minavāma varīyaḥ 
SA_GV01_rvh1-10u-8078	RV_5,045.05c āre dveṣāṃsi sanutar dadhāmāyāma prāñco yajamānam accha //	āre dveṣāṃsi sanutar dadhāma āyāma prāñcaḥ yajamānam accha 
SA_GV01_rvh1-10u-8079	RV_5,045.06a etā dhiyaṃ kṛṇavāmā sakhāyo 'pa yā mātāṃ ṛṇuta vrajaṃ goḥ /	etā dhiyam kṛṇavāmā sakhāyo pa yā mātā ṛṇuta vrajam goḥ 
SA_GV01_rvh1-10u-8080	RV_5,045.06c yayā manur viśiśipraṃ jigāya yayā vaṇig vaṅkur āpā purīṣam //	yayā manuḥ viśiśipram jigāya yayā vaṇij vaṅkuḥ āpa purīṣam 
SA_GV01_rvh1-10u-8081	RV_5,045.07a anūnod atra hastayato adrir ārcan yena daśa māso navagvāḥ /	anūnot atra hasta yataḥ adriḥ ārcan yena daśa māsaḥ navagvāḥ 
SA_GV01_rvh1-10u-8082	RV_5,045.07c ṛtaṃ yatī saramā gā avindad viśvāni satyāṅgirāś cakāra //	ṛtam yatī saramā gāḥ avindat viśvāni satyā aṅgirāḥ cakāra 
SA_GV01_rvh1-10u-8083	RV_5,045.08a viśve asyā vyuṣi māhināyāḥ saṃ yad gobhir aṅgiraso navanta /	viśve asyāḥ vyuṣi māhināyāḥ sam yat gobhiḥ aṅgirasaḥ navanta 
SA_GV01_rvh1-10u-8084	RV_5,045.08c utsa āsām parame sadhastha ṛtasya pathā saramā vidad gāḥ //	utsaḥ āsām parame sadhasthe ṛtasya pathā saramā vidat gāḥ 
SA_GV01_rvh1-10u-8085	RV_5,045.09a ā sūryo yātu saptāśvaḥ kṣetraṃ yad asyorviyā dīrghayāthe /	ā sūryaḥ yātu sapta aśvaḥ kṣetram yat asya urviyā dīrgha yāthe 
SA_GV01_rvh1-10u-8086	RV_5,045.09c raghuḥ śyenaḥ patayad andho acchā yuvā kavir dīdayad goṣu gacchan //	raghuḥ śyenaḥ patayat andhaḥ acchā yuvā kaviḥ dīdayat goṣu gacchan 
SA_GV01_rvh1-10u-8087	RV_5,045.10a ā sūryo aruhac chukram arṇo 'yukta yad dharito vītapṛṣṭhāḥ /	ā sūryaḥ aruhat śukram arṇaḥ yukta yat haritaḥ vīta pṛṣṭhāḥ 
SA_GV01_rvh1-10u-8088	RV_5,045.10c udnā na nāvam anayanta dhīrā āśṛṇvatīr āpo arvāg atiṣṭhan //	udnā na nāvam anayanta dhīrāḥ āśṛṇvatīḥ āpaḥ arvāk atiṣṭhan 
SA_GV01_rvh1-10u-8089	RV_5,045.11a dhiyaṃ vo apsu dadhiṣe svarṣāṃ yayātaran daśa māso navagvāḥ /	dhiyam vaḥ apsu dadhiṣe svarṣām yayā ataran daśa māsaḥ navagvāḥ 
SA_GV01_rvh1-10u-8090	RV_5,045.11c ayā dhiyā syāma devagopā ayā dhiyā tuturyāmāty aṃhaḥ //	ayā dhiyā syāma deva gopāḥ ayā dhiyā tuturyāma ati aṃhaḥ 
SA_GV01_rvh1-10u-8091	RV_5,046.01a hayo na vidvāṃ ayuji svayaṃ dhuri tāṃ vahāmi prataraṇīm avasyuvam /	hayaḥ na vidvān ayuji svayam dhuri tām vahāmi prataraṇīm avasyuvam 
SA_GV01_rvh1-10u-8092	RV_5,046.01c nāsyā vaśmi vimucaṃ nāvṛtam punar vidvān pathaḥ puraeta ṛju neṣati //	na asyāḥ vaśmi vimucam na āvṛtam punar vidvān pathaḥ puraetā ṛju neṣati 
SA_GV01_rvh1-10u-8093	RV_5,046.02a agna indra varuṇa mitra devāḥ śardhaḥ pra yanta mārutota viṣṇo /	agne indra varuṇa mitra devāḥ śardhaḥ pra yanta māruta uta viṣṇo 
SA_GV01_rvh1-10u-8094	RV_5,046.02c ubhā nāsatyā rudro adha gnāḥ pūṣā bhagaḥ sarasvatī juṣanta //	ubhā nāsatyā rudraḥ adha gnāḥ pūṣā bhagaḥ sarasvatī juṣanta 
SA_GV01_rvh1-10u-8095	RV_5,046.03a indrāgnī mitrāvaruṇāditiṃ svaḥ pṛthivīṃ dyām marutaḥ parvatāṃ apaḥ /	indra agnī mitrāvaruṇā aditim svar pṛthivīm dyām marutaḥ parvatān apaḥ 
SA_GV01_rvh1-10u-8096	RV_5,046.03c huve viṣṇum pūṣaṇam brahmaṇas patim bhagaṃ nu śaṃsaṃ savitāram ūtaye //	huve viṣṇum pūṣaṇam brahmaṇaḥ patim bhagam nu śaṃsam savitāram ūtaye 
SA_GV01_rvh1-10u-8097	RV_5,046.04a uta no viṣṇur uta vāto asridho draviṇodā uta somo mayas karat /	uta naḥ viṣṇuḥ uta vātaḥ asridhaḥ draviṇaḥ dāḥ uta somaḥ mayaḥ karat 
SA_GV01_rvh1-10u-8098	RV_5,046.04c uta ṛbhava uta rāye no aśvinota tvaṣṭota vibhvānu maṃsate //	uta ṛbhavaḥ uta rāye naḥ aśvinā uta tvaṣṭā uta vibhvā anu maṃsate 
SA_GV01_rvh1-10u-8099	RV_5,046.05a uta tyan no mārutaṃ śardha ā gamad divikṣayaṃ yajatam barhir āsade /	uta tyad naḥ mārutam śardhaḥ ā gamat divikṣayam yajatam barhiḥ āsade 
SA_GV01_rvh1-10u-8100	RV_5,046.05c bṛhaspatiḥ śarma pūṣota no yamad varūthyaṃ varuṇo mitro aryamā //	bṛhaspatiḥ śarma pūṣā uta naḥ yamat varūthyam varuṇaḥ mitraḥ aryamā 
SA_GV01_rvh1-10u-8101	RV_5,046.06a uta tye naḥ parvatāsaḥ suśastayaḥ sudītayo nadyas trāmaṇe bhuvan /	uta tye naḥ parvatāsaḥ su śastayaḥ su dītayaḥ nadyaḥ trāmaṇe bhuvan 
SA_GV01_rvh1-10u-8102	RV_5,046.06c bhago vibhaktā śavasāvasā gamad uruvyacā aditiḥ śrotu me havam //	bhagaḥ vibhaktā śavasā avasā gamat uru vyacāḥ aditiḥ śrotu me havam 
SA_GV01_rvh1-10u-8103	RV_5,046.07a devānām patnīr uśatīr avantu naḥ prāvantu nas tujaye vājasātaye /	devānām patnīḥ uśatīḥ avantu naḥ prāvantu naḥ tujaye vājasātaye 
SA_GV01_rvh1-10u-8104	RV_5,046.07c yāḥ pārthivāso yā apām api vrate tā no devīḥ suhavāḥ śarma yacchata //	yāḥ pārthivāsaḥ yāḥ apām api vrate tāḥ naḥ devīḥ su havāḥ śarma yacchata 
SA_GV01_rvh1-10u-8105	RV_5,046.08a uta gnā vyantu devapatnīr indrāṇy agnāyy aśvinī rāṭ /	uta gnāḥ vyantu deva patnīḥ indrāṇī agnāyī aśvinī rāj 
SA_GV01_rvh1-10u-8106	RV_5,046.08c ā rodasī varuṇānī śṛṇotu vyantu devīr ya ṛtur janīnām //	ā rodasī varuṇānī śṛṇotu vyantu devīḥ yaḥ ṛtuḥ janīnām 
SA_GV01_rvh1-10u-8107	RV_5,047.01a prayuñjatī diva eti bruvāṇā mahī mātā duhitur bodhayantī /	prayuñjatī divaḥ eti bruvāṇā mahī mātā duhituḥ bodhayantī 
SA_GV01_rvh1-10u-8108	RV_5,047.01c āvivāsantī yuvatir manīṣā pitṛbhya ā sadane johuvānā //	āvivāsantī yuvatiḥ manīṣā pitṛbhyaḥ ā sadane johuvānā 
SA_GV01_rvh1-10u-8109	RV_5,047.02a ajirāsas tadapa īyamānā ātasthivāṃso amṛtasya nābhim /	ajirāsaḥ tad apaḥ īyamānāḥ ātasthivāṃsaḥ amṛtasya nābhim 
SA_GV01_rvh1-10u-8110	RV_5,047.02c anantāsa uravo viśvataḥ sīm pari dyāvāpṛthivī yanti panthāḥ //	anantāsaḥ uravaḥ viśvatas sīm pari dyāvāpṛthivī yanti panthāḥ 
SA_GV01_rvh1-10u-8111	RV_5,047.03a ukṣā samudro aruṣaḥ suparṇaḥ pūrvasya yonim pitur ā viveśa /	ukṣā samudraḥ aruṣaḥ suparṇaḥ pūrvasya yonim pituḥ ā viveśa 
SA_GV01_rvh1-10u-8112	RV_5,047.03c madhye divo nihitaḥ pṛśnir aśmā vi cakrame rajasas pāty antau //	madhye divaḥ nihitaḥ pṛśniḥ aśmā vi cakrame rajasaḥ pāti antau 
SA_GV01_rvh1-10u-8113	RV_5,047.04a catvāra īm bibhrati kṣemayanto daśa garbhaṃ carase dhāpayante /	catvāraḥ īm bibhrati kṣemayantaḥ daśa garbham carase dhāpayante 
SA_GV01_rvh1-10u-8114	RV_5,047.04c tridhātavaḥ paramā asya gāvo divaś caranti pari sadyo antān //	tri dhātavaḥ paramāḥ asya gāvaḥ divaḥ caranti pari sadyas antān 
SA_GV01_rvh1-10u-8115	RV_5,047.05a idaṃ vapur nivacanaṃ janāsaś caranti yan nadyas tasthur āpaḥ /	idam vapuḥ nivacanam janāsaḥ caranti yat nadyaḥ tasthuḥ āpaḥ 
SA_GV01_rvh1-10u-8116	RV_5,047.05c dve yad īm bibhṛto mātur anye iheha jāte yamyā sabandhū //	dve yat īm bibhṛtaḥ mātuḥ anye iha iha jāte yamyā sabandhū 
SA_GV01_rvh1-10u-8117	RV_5,047.06a vi tanvate dhiyo asmā apāṃsi vastrā putrāya mātaro vayanti /	vi tanvate dhiyaḥ asmai apāṃsi vastrā putrāya mātaraḥ vayanti 
SA_GV01_rvh1-10u-8118	RV_5,047.06c upaprakṣe vṛṣaṇo modamānā divas pathā vadhvo yanty accha //	upaprakṣe vṛṣaṇaḥ modamānāḥ divaḥ pathā vadhvaḥ yanti accha 
SA_GV01_rvh1-10u-8119	RV_5,047.07a tad astu mitrāvaruṇā tad agne śaṃ yor asmabhyam idam astu śastam /	tat astu mitrāvaruṇā tat agne śam yos asmabhyam idam astu śastam 
SA_GV01_rvh1-10u-8120	RV_5,047.07c aśīmahi gādham uta pratiṣṭhāṃ namo dive bṛhate sādanāya //	aśīmahi gādham uta pratiṣṭhām namaḥ dive bṛhate sādanāya 
SA_GV01_rvh1-10u-8121	RV_5,048.01a kad u priyāya dhāmne manāmahe svakṣatrāya svayaśase mahe vayam /	kad u priyāya dhāmne manāmahe svakṣatrāya sva yaśase mahe vayam 
SA_GV01_rvh1-10u-8122	RV_5,048.01c āmenyasya rajaso yad abhra āṃ apo vṛṇānā vitanoti māyinī //	āmenyasya rajasaḥ yat abhre ām apaḥ vṛṇānā vitanoti māyinī 
SA_GV01_rvh1-10u-8123	RV_5,048.02a tā atnata vayunaṃ vīravakṣaṇaṃ samānyā vṛtayā viśvam ā rajaḥ /	tāḥ atnata vayunam vīra vakṣaṇam samānyā vṛtayā viśvam ā rajaḥ 
SA_GV01_rvh1-10u-8124	RV_5,048.02c apo apācīr aparā apejate pra pūrvābhis tirate devayur janaḥ //	apaḥ apācīḥ aparāḥ apejate pra pūrvābhiḥ tirate devayuḥ janaḥ 
SA_GV01_rvh1-10u-8125	RV_5,048.03a ā grāvabhir ahanyebhir aktubhir variṣṭhaṃ vajram ā jigharti māyini /	ā grāvabhiḥ ahanyebhiḥ aktubhiḥ variṣṭham vajram ā jigharti māyini 
SA_GV01_rvh1-10u-8126	RV_5,048.03c śataṃ vā yasya pracaran sve dame saṃvartayanto vi ca vartayann ahā //	śatam vā yasya pracaran sve dame saṃvartayantaḥ vi ca vartayan ahā 
SA_GV01_rvh1-10u-8127	RV_5,048.04a tām asya rītim paraśor iva praty anīkam akhyam bhuje asya varpasaḥ /	tām asya rītim paraśoḥ iva prati anīkam akhyam bhuje asya varpasaḥ 
SA_GV01_rvh1-10u-8128	RV_5,048.04c sacā yadi pitumantam iva kṣayaṃ ratnaṃ dadhāti bharahūtaye viśe //	sacā yadi pitumantam iva kṣayam ratnam dadhāti bhara hūtaye viśe 
SA_GV01_rvh1-10u-8129	RV_5,048.05a sa jihvayā caturanīka ṛñjate cāru vasāno varuṇo yatann arim /	sa jihvayā catur anīkaḥ ṛñjate cāru vasānaḥ varuṇaḥ yatan arim 
SA_GV01_rvh1-10u-8130	RV_5,048.05c na tasya vidma puruṣatvatā vayaṃ yato bhagaḥ savitā dāti vāryam //	na tasya vidma puruṣatva tā vayam yatas bhagaḥ savitā dāti vāryam 
SA_GV01_rvh1-10u-8131	RV_5,049.01a devaṃ vo adya savitāram eṣe bhagaṃ ca ratnaṃ vibhajantam āyoḥ /	devam vaḥ adya savitāram eṣe bhagam ca ratnam vibhajantam āyoḥ 
SA_GV01_rvh1-10u-8132	RV_5,049.01c ā vāṃ narā purubhujā vavṛtyāṃ dive-dive cid aśvinā sakhīyan //	ā vām narā puru bhujā vavṛtyām dive dive cit aśvinā sakhīyan 
SA_GV01_rvh1-10u-8133	RV_5,049.02a prati prayāṇam asurasya vidvān sūktair devaṃ savitāraṃ duvasya /	prati prayāṇam asurasya vidvān sūktaiḥ devam savitāram duvasya 
SA_GV01_rvh1-10u-8134	RV_5,049.02c upa bruvīta namasā vijānañ jyeṣṭhaṃ ca ratnaṃ vibhajantam āyoḥ //	upa bruvīta namasā vijānam jyeṣṭham ca ratnam vibhajantam āyoḥ 
SA_GV01_rvh1-10u-8135	RV_5,049.03a adatrayā dayate vāryāṇi pūṣā bhago aditir vasta usraḥ /	adatrayā dayate vāryāṇi pūṣā bhagaḥ aditiḥ vaste usraḥ 
SA_GV01_rvh1-10u-8136	RV_5,049.03c indro viṣṇur varuṇo mitro agnir ahāni bhadrā janayanta dasmāḥ //	indraḥ viṣṇuḥ varuṇaḥ mitraḥ agniḥ ahāni bhadrā janayanta dasmāḥ 
SA_GV01_rvh1-10u-8137	RV_5,049.04a tan no anarvā savitā varūthaṃ tat sindhava iṣayanto anu gman /	tat naḥ anarvā savitā varūtham tat sindhavaḥ iṣayantaḥ anu gman 
SA_GV01_rvh1-10u-8138	RV_5,049.04c upa yad voce adhvarasya hotā rāyaḥ syāma patayo vājaratnāḥ //	upa yat voce adhvarasya hotā rāyaḥ syāma patayaḥ vāja ratnāḥ 
SA_GV01_rvh1-10u-8139	RV_5,049.05a pra ye vasubhya īvad ā namo dur ye mitre varuṇe sūktavācaḥ /	pra ye vasubhyaḥ īvat ā namaḥ duḥ ye mitre varuṇe sūkta vācaḥ 
SA_GV01_rvh1-10u-8140	RV_5,049.05c avaitv abhvaṃ kṛṇutā varīyo divaspṛthivyor avasā madema //	avaitu abhvam kṛṇuta varīyaḥ divaspṛthivyoḥ avasā madema 
SA_GV01_rvh1-10u-8141	RV_5,050.01a viśvo devasya netur marto vurīta sakhyam /	viśvaḥ devasya netuḥ martaḥ vurīta sakhyam 
SA_GV01_rvh1-10u-8142	RV_5,050.01c viśvo rāya iṣudhyati dyumnaṃ vṛṇīta puṣyase //	viśvaḥ rāyaḥ iṣudhyati dyumnam vṛṇīta puṣyase 
SA_GV01_rvh1-10u-8143	RV_5,050.02a te te deva netar ye cemāṃ anuśase /	te te deva netar ye ca imām anuśase 
SA_GV01_rvh1-10u-8144	RV_5,050.02c te rāyā te hy āpṛce sacemahi sacathyaiḥ //	te rāyā te hi āpṛce sacemahi sacathyaiḥ 
SA_GV01_rvh1-10u-8145	RV_5,050.03a ato na ā nṝn atithīn ataḥ patnīr daśasyata /	atas naḥ ā nṝn atithīn atas patnīḥ daśasyata 
SA_GV01_rvh1-10u-8146	RV_5,050.03c āre viśvam patheṣṭhāṃ dviṣo yuyotu yūyuviḥ //	āre viśvam patheṣṭhām dviṣaḥ yuyotu yūyuviḥ 
SA_GV01_rvh1-10u-8147	RV_5,050.04a yatra vahnir abhihito dudravad droṇyaḥ paśuḥ /	yatra vahniḥ abhihitaḥ dudravat droṇyaḥ paśuḥ 
SA_GV01_rvh1-10u-8148	RV_5,050.04c nṛmaṇā vīrapastyo 'rṇā dhīreva sanitā //	nṛmaṇāḥ vīra pastyoḥ rṇā dhīrā iva sanitā 
SA_GV01_rvh1-10u-8149	RV_5,050.05a eṣa te deva netā rathaspatiḥ śaṃ rayiḥ /	eṣa te deva netā rathaspatiḥ śam rayiḥ 
SA_GV01_rvh1-10u-8150	RV_5,050.05c śaṃ rāye śaṃ svastaya iṣastuto manāmahe devastuto manāmahe //	śam rāye śam svastaye iṣa stutaḥ manāmahe deva stutaḥ manāmahe 
SA_GV01_rvh1-10u-8151	RV_5,051.01a agne sutasya pītaye viśvair ūmebhir ā gahi /	agne sutasya pītaye viśvaiḥ ūmebhiḥ ā gahi 
SA_GV01_rvh1-10u-8152	RV_5,051.01c devebhir havyadātaye //	devebhiḥ havya dātaye 
SA_GV01_rvh1-10u-8153	RV_5,051.02a ṛtadhītaya ā gata satyadharmāṇo adhvaram /	ṛta dhītayaḥ ā gata satya dharmāṇaḥ adhvaram 
SA_GV01_rvh1-10u-8154	RV_5,051.02c agneḥ pibata jihvayā //	agneḥ pibata jihvayā 
SA_GV01_rvh1-10u-8155	RV_5,051.03a viprebhir vipra santya prātaryāvabhir ā gahi /	viprebhiḥ vipra santya prātaryāvabhiḥ ā gahi 
SA_GV01_rvh1-10u-8156	RV_5,051.03c devebhiḥ somapītaye //	devebhiḥ soma pītaye 
SA_GV01_rvh1-10u-8157	RV_5,051.04a ayaṃ somaś camū suto 'matre pari ṣicyate /	ayam somaḥ camū sutaḥ matre pari sicyate 
SA_GV01_rvh1-10u-8158	RV_5,051.04c priya indrāya vāyave //	priyaḥ indrāya vāyave 
SA_GV01_rvh1-10u-8159	RV_5,051.05a vāyav ā yāhi vītaye juṣāṇo havyadātaye /	vāyo ā yāhi vītaye juṣāṇaḥ havya dātaye 
SA_GV01_rvh1-10u-8160	RV_5,051.05c pibā sutasyāndhaso abhi prayaḥ //	pibā sutasya andhasaḥ abhi prayaḥ 
SA_GV01_rvh1-10u-8161	RV_5,051.06a indraś ca vāyav eṣāṃ sutānām pītim arhathaḥ /	indraḥ ca vāyo eṣām sutānām pītim arhathaḥ 
SA_GV01_rvh1-10u-8162	RV_5,051.06c tāñ juṣethām arepasāv abhi prayaḥ //	tām juṣethām arepasau abhi prayaḥ 
SA_GV01_rvh1-10u-8163	RV_5,051.07a sutā indrāya vāyave somāso dadhyāśiraḥ /	sutāḥ indrāya vāyave somāsaḥ dadhi āśiraḥ 
SA_GV01_rvh1-10u-8164	RV_5,051.07c nimnaṃ na yanti sindhavo 'bhi prayaḥ //	nimnam na yanti sindhavaḥ bhi prayaḥ 
SA_GV01_rvh1-10u-8165	RV_5,051.08a sajūr viśvebhir devebhir aśvibhyām uṣasā sajūḥ /	sajūs viśvebhiḥ devebhiḥ aśvibhyām uṣasā sajūs 
SA_GV01_rvh1-10u-8166	RV_5,051.08c ā yāhy agne atrivat sute raṇa //	ā yāhi agne atri vat sute raṇa 
SA_GV01_rvh1-10u-8167	RV_5,051.09a sajūr mitrāvaruṇābhyāṃ sajūḥ somena viṣṇunā /	sajūs mitrāvaruṇābhyām sajūs somena viṣṇunā 
SA_GV01_rvh1-10u-8168	RV_5,051.09c ā yāhy agne atrivat sute raṇa //	ā yāhi agne atri vat sute raṇa 
SA_GV01_rvh1-10u-8169	RV_5,051.10a sajūr ādityair vasubhiḥ sajūr indreṇa vāyunā /	sajūs ādityaiḥ vasubhiḥ sajūs indreṇa vāyunā 
SA_GV01_rvh1-10u-8170	RV_5,051.10c ā yāhy agne atrivat sute raṇa //	ā yāhi agne atri vat sute raṇa 
SA_GV01_rvh1-10u-8171	RV_5,051.11a svasti no mimītām aśvinā bhagaḥ svasti devy aditir anarvaṇaḥ /	svasti naḥ mimītām aśvinā bhagaḥ svasti devī aditiḥ anarvaṇaḥ 
SA_GV01_rvh1-10u-8172	RV_5,051.11c svasti pūṣā asuro dadhātu naḥ svasti dyāvāpṛthivī sucetunā //	svasti pūṣā asuraḥ dadhātu naḥ svasti dyāvāpṛthivī sucetunā 
SA_GV01_rvh1-10u-8173	RV_5,051.12a svastaye vāyum upa bravāmahai somaṃ svasti bhuvanasya yas patiḥ /	svastaye vāyum upa bravāmahai somam svasti bhuvanasya yaḥ patiḥ 
SA_GV01_rvh1-10u-8174	RV_5,051.12c bṛhaspatiṃ sarvagaṇaṃ svastaye svastaya ādityāso bhavantu naḥ //	bṛhaspatim sarva gaṇam svastaye svastaye ādityāsaḥ bhavantu naḥ 
SA_GV01_rvh1-10u-8175	RV_5,051.13a viśve devā no adyā svastaye vaiśvānaro vasur agniḥ svastaye /	viśve devāḥ naḥ adya svastaye vaiśvānaraḥ vasuḥ agniḥ svastaye 
SA_GV01_rvh1-10u-8176	RV_5,051.13c devā avantv ṛbhavaḥ svastaye svasti no rudraḥ pātv aṃhasaḥ //	devāḥ avantu ṛbhavaḥ svastaye svasti naḥ rudraḥ pātu aṃhasaḥ 
SA_GV01_rvh1-10u-8177	RV_5,051.14a svasti mitrāvaruṇā svasti pathye revati /	svasti mitrāvaruṇā svasti pathye revati 
SA_GV01_rvh1-10u-8178	RV_5,051.14c svasti na indraś cāgniś ca svasti no adite kṛdhi //	svasti naḥ indraḥ ca agniḥ ca svasti naḥ adite kṛdhi 
SA_GV01_rvh1-10u-8179	RV_5,051.15a svasti panthām anu carema sūryācandramasāv iva /	svasti panthām anu carema sūryācandramasau iva 
SA_GV01_rvh1-10u-8180	RV_5,051.15c punar dadatāghnatā jānatā saṃ gamemahi //	punar dadatā a ghnatā jānatā sam gamemahi 
SA_GV01_rvh1-10u-8181	RV_5,052.01a pra śyāvāśva dhṛṣṇuyārcā marudbhir ṛkvabhiḥ /	pra śyāvāśva dhṛṣṇuyā arca marudbhiḥ ṛkvabhiḥ 
SA_GV01_rvh1-10u-8182	RV_5,052.01c ye adrogham anuṣvadhaṃ śravo madanti yajñiyāḥ //	ye adrogham anuṣvadham śravaḥ madanti yajñiyāḥ 
SA_GV01_rvh1-10u-8183	RV_5,052.02a te hi sthirasya śavasaḥ sakhāyaḥ santi dhṛṣṇuyā /	te hi sthirasya śavasaḥ sakhāyaḥ santi dhṛṣṇuyā 
SA_GV01_rvh1-10u-8184	RV_5,052.02c te yāmann ā dhṛṣadvinas tmanā pānti śaśvataḥ //	te yāman ā dhṛṣadvinaḥ tmanā pānti śaśvataḥ 
SA_GV01_rvh1-10u-8185	RV_5,052.03a te syandrāso nokṣaṇo 'ti ṣkandanti śarvarīḥ /	te syandrāsaḥ na ukṣaṇaḥ ti skandanti śarvarīḥ 
SA_GV01_rvh1-10u-8186	RV_5,052.03c marutām adhā maho divi kṣamā ca manmahe //	marutām adhā mahaḥ divi kṣamā ca manmahe 
SA_GV01_rvh1-10u-8187	RV_5,052.04a marutsu vo dadhīmahi stomaṃ yajñaṃ ca dhṛṣṇuyā /	marutsu vaḥ dadhīmahi stomam yajñam ca dhṛṣṇuyā 
SA_GV01_rvh1-10u-8188	RV_5,052.04c viśve ye mānuṣā yugā pānti martyaṃ riṣaḥ //	viśve ye mānuṣā yugā pānti martyam riṣaḥ 
SA_GV01_rvh1-10u-8189	RV_5,052.05a arhanto ye sudānavo naro asāmiśavasaḥ /	arhantaḥ ye sudānavaḥ naraḥ asāmi śavasaḥ 
SA_GV01_rvh1-10u-8190	RV_5,052.05c pra yajñaṃ yajñiyebhyo divo arcā marudbhyaḥ //	pra yajñam yajñiyebhyaḥ divaḥ arca marudbhyaḥ 
SA_GV01_rvh1-10u-8191	RV_5,052.06a ā rukmair ā yudhā nara ṛṣvā ṛṣṭīr asṛkṣata /	ā rukmaiḥ ā yudhā naraḥ ṛṣvāḥ ṛṣṭīḥ asṛkṣata 
SA_GV01_rvh1-10u-8192	RV_5,052.06c anv enāṃ aha vidyuto maruto jajjhatīr iva bhānur arta tmanā divaḥ //	anu enām aha vidyutaḥ marutaḥ jajjhatīḥ iva bhānuḥ arta tmanā divaḥ 
SA_GV01_rvh1-10u-8193	RV_5,052.07a ye vāvṛdhanta pārthivā ya urāv antarikṣa ā /	ye vāvṛdhanta pārthivāḥ ye urau antarikṣe ā 
SA_GV01_rvh1-10u-8194	RV_5,052.07c vṛjane vā nadīnāṃ sadhasthe vā maho divaḥ //	vṛjane vā nadīnām sadhasthe vā mahaḥ divaḥ 
SA_GV01_rvh1-10u-8195	RV_5,052.08a śardho mārutam uc chaṃsa satyaśavasam ṛbhvasam /	śardhaḥ mārutam ud śaṃsa satya śavasam ṛbhvasam 
SA_GV01_rvh1-10u-8196	RV_5,052.08c uta sma te śubhe naraḥ pra syandrā yujata tmanā //	uta sma te śubhe naraḥ pra syandrā yujata tmanā 
SA_GV01_rvh1-10u-8197	RV_5,052.09a uta sma te paruṣṇyām ūrṇā vasata śundhyavaḥ /	uta sma te paruṣṇyām ūrṇāḥ vasata śundhyavaḥ 
SA_GV01_rvh1-10u-8198	RV_5,052.09c uta pavyā rathānām adrim bhindanty ojasā //	uta pavyā rathānām adrim bhindanti ojasā 
SA_GV01_rvh1-10u-8199	RV_5,052.10a āpathayo vipathayo 'ntaspathā anupathāḥ /	āpathayaḥ vipathayaḥ ntaspathāḥ anupathāḥ 
SA_GV01_rvh1-10u-8200	RV_5,052.10c etebhir mahyaṃ nāmabhir yajñaṃ viṣṭāra ohate //	etebhiḥ mahyam nāmabhiḥ yajñam viṣṭāre ohate 
SA_GV01_rvh1-10u-8201	RV_5,052.11a adhā naro ny ohate 'dhā niyuta ohate /	adhā naraḥ ni ohate dhāḥ niyutaḥ ohate 
SA_GV01_rvh1-10u-8202	RV_5,052.11c adhā pārāvatā iti citrā rūpāṇi darśyā //	adhā pārāvatāḥ iti citrā rūpāṇi darśyā 
SA_GV01_rvh1-10u-8203	RV_5,052.12a chandastubhaḥ kubhanyava utsam ā kīriṇo nṛtuḥ /	chanda stubhaḥ kubhanyavaḥ utsam ā kīriṇaḥ nṛtuḥ 
SA_GV01_rvh1-10u-8204	RV_5,052.12c te me ke cin na tāyava ūmā āsan dṛśi tviṣe //	te me ke cit na tāyavaḥ ūmāḥ āsan dṛśi tviṣe 
SA_GV01_rvh1-10u-8205	RV_5,052.13a ya ṛṣvā ṛṣṭividyutaḥ kavayaḥ santi vedhasaḥ /	ye ṛṣvāḥ ṛṣṭi vidyutaḥ kavayaḥ santi vedhasaḥ 
SA_GV01_rvh1-10u-8206	RV_5,052.13c tam ṛṣe mārutaṃ gaṇaṃ namasyā ramayā girā //	tam ṛṣe mārutam gaṇam namasya ramaya girā 
SA_GV01_rvh1-10u-8207	RV_5,052.14a accha ṛṣe mārutaṃ gaṇaṃ dānā mitraṃ na yoṣaṇā /	accha ṛṣe mārutam gaṇam dānā mitram na yoṣaṇā 
SA_GV01_rvh1-10u-8208	RV_5,052.14c divo vā dhṛṣṇava ojasā stutā dhībhir iṣaṇyata //	divaḥ vā dhṛṣṇavaḥ ojasā stutāḥ dhībhiḥ iṣaṇyata 
SA_GV01_rvh1-10u-8209	RV_5,052.15a nū manvāna eṣāṃ devāṃ acchā na vakṣaṇā /	nu manvānaḥ eṣām devān acchā na vakṣaṇā 
SA_GV01_rvh1-10u-8210	RV_5,052.15c dānā saceta sūribhir yāmaśrutebhir añjibhiḥ //	dānā saceta sūribhiḥ yāma śrutebhiḥ añjibhiḥ 
SA_GV01_rvh1-10u-8211	RV_5,052.16a pra ye me bandhveṣe gāṃ vocanta sūrayaḥ pṛśniṃ vocanta mātaram /	pra ye me bandhu eṣe gām vocanta sūrayaḥ pṛśnim vocanta mātaram 
SA_GV01_rvh1-10u-8212	RV_5,052.16c adhā pitaram iṣmiṇaṃ rudraṃ vocanta śikvasaḥ //	adhā pitaram iṣmiṇam rudram vocanta śikvasaḥ 
SA_GV01_rvh1-10u-8213	RV_5,052.17a sapta me sapta śākina ekam-ekā śatā daduḥ /	sapta me sapta śākinaḥ ekam ekā śatā daduḥ 
SA_GV01_rvh1-10u-8214	RV_5,052.17c yamunāyām adhi śrutam ud rādho gavyam mṛje ni rādho aśvyam mṛje //	yamunāyām adhi śrutam ud rādhaḥ gavyam mṛje ni rādhaḥ aśvyam mṛje 
SA_GV01_rvh1-10u-8215	RV_5,053.01a ko veda jānam eṣāṃ ko vā purā sumneṣv āsa marutām /	kaḥ veda jānam eṣām kaḥ vā purā sumneṣu āsa marutām 
SA_GV01_rvh1-10u-8216	RV_5,053.01c yad yuyujre kilāsyaḥ //	yat yuyujre kilāsyaḥ 
SA_GV01_rvh1-10u-8217	RV_5,053.02a aitān ratheṣu tasthuṣaḥ kaḥ śuśrāva kathā yayuḥ /	ā etān ratheṣu tasthuṣaḥ kaḥ śuśrāva kathā yayuḥ 
SA_GV01_rvh1-10u-8218	RV_5,053.02c kasmai sasruḥ sudāse anv āpaya iḷābhir vṛṣṭayaḥ saha //	kasmai sasruḥ sudāse anu āpayaḥ iḷābhiḥ vṛṣṭayaḥ saha 
SA_GV01_rvh1-10u-8219	RV_5,053.03a te ma āhur ya āyayur upa dyubhir vibhir made /	te me āhuḥ ye āyayuḥ upa dyubhiḥ vibhiḥ made 
SA_GV01_rvh1-10u-8220	RV_5,053.03c naro maryā arepasa imān paśyann iti ṣṭuhi //	naraḥ maryāḥ arepasaḥ imān paśyan iti stuhi 
SA_GV01_rvh1-10u-8221	RV_5,053.04a ye añjiṣu ye vāśīṣu svabhānavaḥ srakṣu rukmeṣu khādiṣu /	ye añjiṣu ye vāśīṣu sva bhānavaḥ srakṣu rukmeṣu khādiṣu 
SA_GV01_rvh1-10u-8222	RV_5,053.04c śrāyā ratheṣu dhanvasu //	śrāyāḥ ratheṣu dhanvasu 
SA_GV01_rvh1-10u-8223	RV_5,053.05a yuṣmākaṃ smā rathāṃ anu mude dadhe maruto jīradānavaḥ /	yuṣmākam smā rathān anu mude dadhe marutaḥ jīra dānavaḥ 
SA_GV01_rvh1-10u-8224	RV_5,053.05c vṛṣṭī dyāvo yatīr iva //	vṛṣṭī dyāvaḥ yatīḥ iva 
SA_GV01_rvh1-10u-8225	RV_5,053.06a ā yaṃ naraḥ sudānavo dadāśuṣe divaḥ kośam acucyavuḥ /	ā yam naraḥ sudānavaḥ dadāśuṣe divaḥ kośam acucyavuḥ 
SA_GV01_rvh1-10u-8226	RV_5,053.06c vi parjanyaṃ sṛjanti rodasī anu dhanvanā yanti vṛṣṭayaḥ //	vi parjanyam sṛjanti rodasī anu dhanvanā yanti vṛṣṭayaḥ 
SA_GV01_rvh1-10u-8227	RV_5,053.07a tatṛdānāḥ sindhavaḥ kṣodasā rajaḥ pra sasrur dhenavo yathā /	tatṛdānāḥ sindhavaḥ kṣodasā rajaḥ pra sasruḥ dhenavaḥ yathā 
SA_GV01_rvh1-10u-8228	RV_5,053.07c syannā aśvā ivādhvano vimocane vi yad vartanta enyaḥ //	syannāḥ aśvāḥ iva adhvanaḥ vimocane vi yat vartante enyaḥ 
SA_GV01_rvh1-10u-8229	RV_5,053.08a ā yāta maruto diva āntarikṣād amād uta /	ā yāta marutaḥ divaḥ āntarikṣāt amāt uta 
SA_GV01_rvh1-10u-8230	RV_5,053.08c māva sthāta parāvataḥ //	mā ava sthāta parāvataḥ 
SA_GV01_rvh1-10u-8231	RV_5,053.09a mā vo rasānitabhā kubhā krumur mā vaḥ sindhur ni rīramat /	mā vaḥ rasā anitabhā kubhā krumuḥ mā vaḥ sindhuḥ ni rīramat 
SA_GV01_rvh1-10u-8232	RV_5,053.09c mā vaḥ pari ṣṭhāt sarayuḥ purīṣiṇy asme it sumnam astu vaḥ //	mā vaḥ pari sthāt sarayuḥ purīṣiṇī asme id sumnam astu vaḥ 
SA_GV01_rvh1-10u-8233	RV_5,053.10a taṃ vaḥ śardhaṃ rathānāṃ tveṣaṃ gaṇam mārutaṃ navyasīnām /	tam vaḥ śardham rathānām tveṣam gaṇam mārutam navyasīnām 
SA_GV01_rvh1-10u-8234	RV_5,053.10c anu pra yanti vṛṣṭayaḥ //	anu pra yanti vṛṣṭayaḥ 
SA_GV01_rvh1-10u-8235	RV_5,053.11a śardhaṃ-śardhaṃ va eṣāṃ vrātaṃ-vrātaṃ gaṇaṃ-gaṇaṃ suśastibhiḥ /	śardham śardham vaḥ eṣām vrātam vrātam gaṇam gaṇam su śastibhiḥ 
SA_GV01_rvh1-10u-8236	RV_5,053.11c anu krāmema dhītibhiḥ //	anu krāmema dhītibhiḥ 
SA_GV01_rvh1-10u-8237	RV_5,053.12a kasmā adya sujātāya rātahavyāya pra yayuḥ /	kasmai adya sujātāya rāta havyāya pra yayuḥ 
SA_GV01_rvh1-10u-8238	RV_5,053.12c enā yāmena marutaḥ //	enā yāmena marutaḥ 
SA_GV01_rvh1-10u-8239	RV_5,053.13a yena tokāya tanayāya dhānyam bījaṃ vahadhve akṣitam /	yena tokāya tanayāya dhānyam bījam vahadhve akṣitam 
SA_GV01_rvh1-10u-8240	RV_5,053.13c asmabhyaṃ tad dhattana yad va īmahe rādho viśvāyu saubhagam //	asmabhyam tat dhattana yat vaḥ īmahe rādhaḥ viśvāyu saubhagam 
SA_GV01_rvh1-10u-8241	RV_5,053.14a atīyāma nidas tiraḥ svastibhir hitvāvadyam arātīḥ /	atīyāma nidaḥ tiras svastibhiḥ hitvā avadyam arātīḥ 
SA_GV01_rvh1-10u-8242	RV_5,053.14c vṛṣṭvī śaṃ yor āpa usri bheṣajaṃ syāma marutaḥ saha //	vṛṣṭvī śam yoḥ āpaḥ usri bheṣajam syāma marutaḥ saha 
SA_GV01_rvh1-10u-8243	RV_5,053.15a sudevaḥ samahāsati suvīro naro marutaḥ sa martyaḥ /	su devaḥ samaha asati su vīraḥ naraḥ marutaḥ sa martyaḥ 
SA_GV01_rvh1-10u-8244	RV_5,053.15c yaṃ trāyadhve syāma te //	yam trāyadhve syāma te 
SA_GV01_rvh1-10u-8245	RV_5,053.16a stuhi bhojān stuvato asya yāmani raṇan gāvo na yavase /	stuhi bhojān stuvataḥ asya yāmani raṇan gāvaḥ na yavase 
SA_GV01_rvh1-10u-8246	RV_5,053.16c yataḥ pūrvāṃ iva sakhīṃr anu hvaya girā gṛṇīhi kāminaḥ //	yatas pūrvān iva sakhīṃr anu hvaya girā gṛṇīhi kāminaḥ 
SA_GV01_rvh1-10u-8247	RV_5,054.01a pra śardhāya mārutāya svabhānava imāṃ vācam anajā parvatacyute /	pra śardhāya mārutāya sva bhānave imām vācam anajā parvata cyute 
SA_GV01_rvh1-10u-8248	RV_5,054.01c gharmastubhe diva ā pṛṣṭhayajvane dyumnaśravase mahi nṛmṇam arcata //	gharma stubhe divaḥ ā pṛṣṭhayajvane dyumna śravase mahi nṛmṇam arcata 
SA_GV01_rvh1-10u-8249	RV_5,054.02a pra vo marutas taviṣā udanyavo vayovṛdho aśvayujaḥ parijrayaḥ /	pra vaḥ marutaḥ taviṣāḥ udanyavaḥ vayaḥ vṛdhaḥ aśva yujaḥ parijrayaḥ 
SA_GV01_rvh1-10u-8250	RV_5,054.02c saṃ vidyutā dadhati vāśati tritaḥ svaranty āpo 'vanā parijrayaḥ //	sam vidyutā dadhati vāśati tritaḥ svaranti āpaḥ vanā parijrayaḥ 
SA_GV01_rvh1-10u-8251	RV_5,054.03a vidyunmahaso naro aśmadidyavo vātatviṣo marutaḥ parvatacyutaḥ /	vidyut mahasaḥ naraḥ aśma didyavaḥ vāta tviṣaḥ marutaḥ parvata cyutaḥ 
SA_GV01_rvh1-10u-8252	RV_5,054.03c abdayā cin muhur ā hrādunīvṛta stanayadamā rabhasā udojasaḥ //	abdayā cit muhur ā hrādunīvṛta stanaya damāḥ rabhasāḥ udojasaḥ 
SA_GV01_rvh1-10u-8253	RV_5,054.04a vy aktūn rudrā vy ahāni śikvaso vy antarikṣaṃ vi rajāṃsi dhūtayaḥ /	vi aktūn rudrāḥ vi ahāni śikvasaḥ vi antarikṣam vi rajāṃsi dhūtayaḥ 
SA_GV01_rvh1-10u-8254	RV_5,054.04c vi yad ajrāṃ ajatha nāva īṃ yathā vi durgāṇi maruto nāha riṣyatha //	vi yat ajrām ajatha nāvaḥ īm yathā vi durgāṇi marutaḥ na aha riṣyatha 
SA_GV01_rvh1-10u-8255	RV_5,054.05a tad vīryaṃ vo maruto mahitvanaṃ dīrghaṃ tatāna sūryo na yojanam /	tat vīryam vaḥ marutaḥ mahitvanam dīrgham tatāna sūryaḥ na yojanam 
SA_GV01_rvh1-10u-8256	RV_5,054.05c etā na yāme agṛbhītaśociṣo 'naśvadāṃ yan ny ayātanā girim //	etāḥ na yāme a gṛbhīta śociṣaḥ naśva dām yat ni ayātana girim 
SA_GV01_rvh1-10u-8257	RV_5,054.06a abhrāji śardho maruto yad arṇasam moṣathā vṛkṣaṃ kapaneva vedhasaḥ /	abhrāji śardhaḥ marutaḥ yat arṇasam moṣatha vṛkṣam kapanā iva vedhasaḥ 
SA_GV01_rvh1-10u-8258	RV_5,054.06c adha smā no aramatiṃ sajoṣasaś cakṣur iva yantam anu neṣathā sugam //	adha smā naḥ aramatim sajoṣasaḥ cakṣuḥ iva yantam anu neṣathāḥ sugam 
SA_GV01_rvh1-10u-8259	RV_5,054.07a na sa jīyate maruto na hanyate na sredhati na vyathate na riṣyati /	na sa jīyate marutaḥ na hanyate na sredhati na vyathate na riṣyati 
SA_GV01_rvh1-10u-8260	RV_5,054.07c nāsya rāya upa dasyanti notaya ṛṣiṃ vā yaṃ rājānaṃ vā suṣūdatha //	na asya rāyaḥ upa dasyanti na ūtayaḥ ṛṣim vā yam rājānam vā suṣūdatha 
SA_GV01_rvh1-10u-8261	RV_5,054.08a niyutvanto grāmajito yathā naro 'ryamaṇo na marutaḥ kabandhinaḥ /	niyutvantaḥ grāma jitaḥ yathā naraḥ ryamaṇaḥ na marutaḥ kabandhinaḥ 
SA_GV01_rvh1-10u-8262	RV_5,054.08c pinvanty utsaṃ yad ināso asvaran vy undanti pṛthivīm madhvo andhasā //	pinvanti utsam yat ināsaḥ asvaran vi undanti pṛthivīm madhvaḥ andhasā 
SA_GV01_rvh1-10u-8263	RV_5,054.09a pravatvatīyam pṛthivī marudbhyaḥ pravatvatī dyaur bhavati prayadbhyaḥ /	pravatvatī iyam pṛthivī marudbhyaḥ pravatvatī dyauḥ bhavati prayadbhyaḥ 
SA_GV01_rvh1-10u-8264	RV_5,054.09c pravatvatīḥ pathyā antarikṣyāḥ pravatvantaḥ parvatā jīradānavaḥ //	pravatvatīḥ pathyāḥ antarikṣyāḥ pravatvantaḥ parvatāḥ jīra dānavaḥ 
SA_GV01_rvh1-10u-8265	RV_5,054.10a yan marutaḥ sabharasaḥ svarṇaraḥ sūrya udite madathā divo naraḥ /	yat marutaḥ sabharasaḥ svarṇaraḥ sūrye udite madatha divaḥ naraḥ 
SA_GV01_rvh1-10u-8266	RV_5,054.10c na vo 'śvāḥ śrathayantāha sisrataḥ sadyo asyādhvanaḥ pāram aśnutha //	na vaḥ śvās śrathayantā aha sisrataḥ sadyas asya adhvanaḥ pāram aśnutha 
SA_GV01_rvh1-10u-8267	RV_5,054.11a aṃseṣu va ṛṣṭayaḥ patsu khādayo vakṣassu rukmā maruto rathe śubhaḥ /	aṃseṣu vaḥ ṛṣṭayaḥ patsu kha ādayaḥ vakṣassu rukmāḥ marutaḥ rathe śubhaḥ 
SA_GV01_rvh1-10u-8268	RV_5,054.11c agnibhrājaso vidyuto gabhastyoḥ śiprāḥ śīrṣasu vitatā hiraṇyayīḥ //	agni bhrājasaḥ vidyutaḥ gabhastyoḥ śiprāḥ śīrṣasu vitatāḥ hiraṇyayīḥ 
SA_GV01_rvh1-10u-8269	RV_5,054.12a taṃ nākam aryo agṛbhītaśociṣaṃ ruśat pippalam maruto vi dhūnutha /	tam nākam aryaḥ a gṛbhīta śociṣam ruśat pippalam marutaḥ vi dhūnutha 
SA_GV01_rvh1-10u-8270	RV_5,054.12c sam acyanta vṛjanātitviṣanta yat svaranti ghoṣaṃ vitatam ṛtāyavaḥ //	sam acyanta vṛjanā atitviṣanta yat svaranti ghoṣam vitatam ṛtāyavaḥ 
SA_GV01_rvh1-10u-8271	RV_5,054.13a yuṣmādattasya maruto vicetaso rāyaḥ syāma rathyo vayasvataḥ /	yuṣmādattasya marutaḥ vicetasaḥ rāyaḥ syāma rathyaḥ vayasvataḥ 
SA_GV01_rvh1-10u-8272	RV_5,054.13c na yo yucchati tiṣyo yathā divo 'sme rāranta marutaḥ sahasriṇam //	na yaḥ yucchati tiṣyaḥ yathā divaḥ sme rāranta marutaḥ sahasriṇam 
SA_GV01_rvh1-10u-8273	RV_5,054.14a yūyaṃ rayim maruta spārhavīraṃ yūyam ṛṣim avatha sāmavipram /	yūyam rayim marutaḥ spārha vīram yūyam ṛṣim avatha sāma vipram 
SA_GV01_rvh1-10u-8274	RV_5,054.14c yūyam arvantam bharatāya vājaṃ yūyaṃ dhattha rājānaṃ śruṣṭimantam //	yūyam arvantam bharatāya vājam yūyam dhattha rājānam śruṣṭimantam 
SA_GV01_rvh1-10u-8275	RV_5,054.15a tad vo yāmi draviṇaṃ sadyaūtayo yenā svar ṇa tatanāma nṝṃr abhi /	tat vaḥ yāmi draviṇam sadyaūtayaḥ yena svar na tatanāma nṝn abhi 
SA_GV01_rvh1-10u-8276	RV_5,054.15c idaṃ su me maruto haryatā vaco yasya tarema tarasā śataṃ himāḥ //	idam su me marutaḥ haryata vacaḥ yasya tarema tarasā śatam himāḥ 
SA_GV01_rvh1-10u-8277	RV_5,055.01a prayajyavo maruto bhrājadṛṣṭayo bṛhad vayo dadhire rukmavakṣasaḥ /	prayajyavaḥ marutaḥ bhrājat ṛṣṭayaḥ bṛhat vayaḥ dadhire rukma vakṣasaḥ 
SA_GV01_rvh1-10u-8278	RV_5,055.01c īyante aśvaiḥ suyamebhir āśubhiḥ śubhaṃ yātām anu rathā avṛtsata //	īyante aśvaiḥ su yamebhiḥ āśubhiḥ śubham yātām anu rathāḥ avṛtsata 
SA_GV01_rvh1-10u-8279	RV_5,055.02a svayaṃ dadhidhve taviṣīṃ yathā vida bṛhan mahānta urviyā vi rājatha /	svayam dadhidhve taviṣīm yathā vida bṛhat mahāntaḥ urviyā vi rājatha 
SA_GV01_rvh1-10u-8280	RV_5,055.02c utāntarikṣam mamire vy ojasā śubhaṃ yātām anu rathā avṛtsata //	uta antarikṣam mamire vi ojasā śubham yātām anu rathāḥ avṛtsata 
SA_GV01_rvh1-10u-8281	RV_5,055.03a sākaṃ jātāḥ subhvaḥ sākam ukṣitāḥ śriye cid ā prataraṃ vāvṛdhur naraḥ /	sākam jātāḥ su bhvaḥ sākam ukṣitāḥ śriye cit ā prataram vāvṛdhuḥ naraḥ 
SA_GV01_rvh1-10u-8282	RV_5,055.03c virokiṇaḥ sūryasyeva raśmayaḥ śubhaṃ yātām anu rathā avṛtsata //	virokiṇaḥ sūryasya iva raśmayaḥ śubham yātām anu rathāḥ avṛtsata 
SA_GV01_rvh1-10u-8283	RV_5,055.04a ābhūṣeṇyaṃ vo maruto mahitvanaṃ didṛkṣeṇyaṃ sūryasyeva cakṣaṇam /	ābhūṣeṇyam vaḥ marutaḥ mahitvanam didṛkṣeṇyam sūryasya iva cakṣaṇam 
SA_GV01_rvh1-10u-8284	RV_5,055.04c uto asmāṃ amṛtatve dadhātana śubhaṃ yātām anu rathā avṛtsata //	uta u asmām amṛta tve dadhātana śubham yātām anu rathāḥ avṛtsata 
SA_GV01_rvh1-10u-8285	RV_5,055.05a ud īrayathā marutaḥ samudrato yūyaṃ vṛṣṭiṃ varṣayathā purīṣiṇaḥ /	ud īrayatha marutaḥ samudrataḥ yūyam vṛṣṭim varṣayatha purīṣiṇaḥ 
SA_GV01_rvh1-10u-8286	RV_5,055.05c na vo dasrā upa dasyanti dhenavaḥ śubhaṃ yātām anu rathā avṛtsata //	na vaḥ dasrāḥ upa dasyanti dhenavaḥ śubham yātām anu rathāḥ avṛtsata 
SA_GV01_rvh1-10u-8287	RV_5,055.06a yad aśvān dhūrṣu pṛṣatīr ayugdhvaṃ hiraṇyayān praty atkāṃ amugdhvam /	yat aśvān dhūrṣu pṛṣatīḥ ayugdhvam hiraṇyayān prati atkām amugdhvam 
SA_GV01_rvh1-10u-8288	RV_5,055.06c viśvā it spṛdho maruto vy asyatha śubhaṃ yātām anu rathā avṛtsata //	viśvāḥ id spṛdhaḥ marutaḥ vi asyatha śubham yātām anu rathāḥ avṛtsata 
SA_GV01_rvh1-10u-8289	RV_5,055.07a na parvatā na nadyo varanta vo yatrācidhvam maruto gacchathed u tat /	na parvatāḥ na nadyaḥ varanta vaḥ yatra acidhvam marutaḥ gacchatha id u tat 
SA_GV01_rvh1-10u-8290	RV_5,055.07c uta dyāvāpṛthivī yāthanā pari śubhaṃ yātām anu rathā avṛtsata //	uta dyāvāpṛthivī yāthana pari śubham yātām anu rathāḥ avṛtsata 
SA_GV01_rvh1-10u-8291	RV_5,055.08a yat pūrvyam maruto yac ca nūtanaṃ yad udyate vasavo yac ca śasyate /	yat pūrvyam marutaḥ yat ca nūtanam yat udyate vasavaḥ yat ca śasyate 
SA_GV01_rvh1-10u-8292	RV_5,055.08c viśvasya tasya bhavathā navedasaḥ śubhaṃ yātām anu rathā avṛtsata //	viśvasya tasya bhavatha navedasaḥ śubham yātām anu rathāḥ avṛtsata 
SA_GV01_rvh1-10u-8293	RV_5,055.09a mṛḷata no maruto mā vadhiṣṭanāsmabhyaṃ śarma bahulaṃ vi yantana /	mṛḍata naḥ marutaḥ mā vadhiṣṭana asmabhyam śarma bahulam vi yantana 
SA_GV01_rvh1-10u-8294	RV_5,055.09c adhi stotrasya sakhyasya gātana śubhaṃ yātām anu rathā avṛtsata //	adhi stotrasya sakhyasya gātana śubham yātām anu rathāḥ avṛtsata 
SA_GV01_rvh1-10u-8295	RV_5,055.10a yūyam asmān nayata vasyo acchā nir aṃhatibhyo maruto gṛṇānāḥ /	yūyam asmān nayata vasyaḥ acchā niḥ aṃhatibhyaḥ marutaḥ gṛṇānāḥ 
SA_GV01_rvh1-10u-8296	RV_5,055.10c juṣadhvaṃ no havyadātiṃ yajatrā vayaṃ syāma patayo rayīṇām //	juṣadhvam naḥ havya dātim yajatrāḥ vayam syāma patayaḥ rayīṇām 
SA_GV01_rvh1-10u-8297	RV_5,056.01a agne śardhantam ā gaṇam piṣṭaṃ rukmebhir añjibhiḥ /	agne śardhantam ā gaṇam piṣṭam rukmebhiḥ añjibhiḥ 
SA_GV01_rvh1-10u-8298	RV_5,056.01c viśo adya marutām ava hvaye divaś cid rocanād adhi //	viśaḥ adya marutām ava hvaye divaḥ cit rocanāt adhi 
SA_GV01_rvh1-10u-8299	RV_5,056.02a yathā cin manyase hṛdā tad in me jagmur āśasaḥ /	yathā cit manyase hṛdā tat id me jagmuḥ āśasaḥ 
SA_GV01_rvh1-10u-8300	RV_5,056.02c ye te nediṣṭhaṃ havanāny āgaman tān vardha bhīmasaṃdṛśaḥ //	ye te nediṣṭham havanāni āgaman tān vardha bhīma saṃdṛśaḥ 
SA_GV01_rvh1-10u-8301	RV_5,056.03a mīḷhuṣmatīva pṛthivī parāhatā madanty ety asmad ā /	mīḷhuṣmatī iva pṛthivī parāhatā madantī eti asmat ā 
SA_GV01_rvh1-10u-8302	RV_5,056.03c ṛkṣo na vo marutaḥ śimīvāṃ amo dudhro gaur iva bhīmayuḥ //	ṛkṣaḥ na vaḥ marutaḥ śimīvān amaḥ dudhraḥ gauḥ iva bhīmayuḥ 
SA_GV01_rvh1-10u-8303	RV_5,056.04a ni ye riṇanty ojasā vṛthā gāvo na durdhuraḥ /	ni ye riṇanti ojasā vṛthā gāvaḥ na durdhuraḥ 
SA_GV01_rvh1-10u-8304	RV_5,056.04c aśmānaṃ cit svaryam parvataṃ girim pra cyāvayanti yāmabhiḥ //	aśmānam cit svaryam parvatam girim pra cyāvayanti yāmabhiḥ 
SA_GV01_rvh1-10u-8305	RV_5,056.05a ut tiṣṭha nūnam eṣāṃ stomaiḥ samukṣitānām /	ud tiṣṭha nūnam eṣām stomaiḥ samukṣitānām 
SA_GV01_rvh1-10u-8306	RV_5,056.05c marutām purutamam apūrvyaṃ gavāṃ sargam iva hvaye //	marutām purutamam apūrvyam gavām sargam iva hvaye 
SA_GV01_rvh1-10u-8307	RV_5,056.06a yuṅgdhvaṃ hy aruṣī rathe yuṅgdhvaṃ ratheṣu rohitaḥ /	yuṅgdhvam hi aruṣī rathe yuṅgdhvam ratheṣu rohitaḥ 
SA_GV01_rvh1-10u-8308	RV_5,056.06c yuṅgdhvaṃ harī ajirā dhuri voḷhave vahiṣṭhā dhuri voḷhave //	yuṅgdhvam harī ajirā dhuri voḷhave vahiṣṭhā dhuri voḷhave 
SA_GV01_rvh1-10u-8309	RV_5,056.07a uta sya vājy aruṣas tuviṣvaṇir iha sma dhāyi darśataḥ /	uta sya vājī aruṣaḥ tuviṣvaṇiḥ iha sma dhāyi darśataḥ 
SA_GV01_rvh1-10u-8310	RV_5,056.07c mā vo yāmeṣu marutaś ciraṃ karat pra taṃ ratheṣu codata //	mā vaḥ yāmeṣu marutaḥ ciram karat pra tam ratheṣu codata 
SA_GV01_rvh1-10u-8311	RV_5,056.08a rathaṃ nu mārutaṃ vayaṃ śravasyum ā huvāmahe /	ratham nu mārutam vayam śravasyum ā huvāmahe 
SA_GV01_rvh1-10u-8312	RV_5,056.08c ā yasmin tasthau suraṇāni bibhratī sacā marutsu rodasī //	ā yasmin tasthau suraṇāni bibhratī sacā marutsu rodasī 
SA_GV01_rvh1-10u-8313	RV_5,056.09a taṃ vaḥ śardhaṃ ratheśubhaṃ tveṣam panasyum ā huve /	tam vaḥ śardham ratheśubham tveṣam panasyum ā huve 
SA_GV01_rvh1-10u-8314	RV_5,056.09c yasmin sujātā subhagā mahīyate sacā marutsu mīḷhuṣī //	yasmin sujātā subhagā mahīyate sacā marutsu mīḍhuṣī 
SA_GV01_rvh1-10u-8315	RV_5,057.01a ā rudrāsa indravantaḥ sajoṣaso hiraṇyarathāḥ suvitāya gantana /	ā rudrāsaḥ indravantaḥ sajoṣasaḥ hiraṇya rathāḥ suvitāya gantana 
SA_GV01_rvh1-10u-8316	RV_5,057.01c iyaṃ vo asmat prati haryate matis tṛṣṇaje na diva utsā udanyave //	iyam vaḥ asmat prati haryate matiḥ tṛṣṇaje na divaḥ utsāḥ udanyave 
SA_GV01_rvh1-10u-8317	RV_5,057.02a vāśīmanta ṛṣṭimanto manīṣiṇaḥ sudhanvāna iṣumanto niṣaṅgiṇaḥ /	vāśīmantaḥ ṛṣṭimantaḥ manīṣiṇaḥ su dhanvānaḥ iṣumantaḥ niṣaṅgiṇaḥ 
SA_GV01_rvh1-10u-8318	RV_5,057.02c svaśvā stha surathāḥ pṛśnimātaraḥ svāyudhā maruto yāthanā śubham //	su aśvāḥ stha su rathāḥ pṛśni mātaraḥ su āyudhāḥ marutaḥ yāthana śubham 
SA_GV01_rvh1-10u-8319	RV_5,057.03a dhūnutha dyām parvatān dāśuṣe vasu ni vo vanā jihate yāmano bhiyā /	dhūnutha dyām parvatān dāśuṣe vasu ni vaḥ vanā jihate yāmanaḥ bhiyā 
SA_GV01_rvh1-10u-8320	RV_5,057.03c kopayatha pṛthivīm pṛśnimātaraḥ śubhe yad ugrāḥ pṛṣatīr ayugdhvam //	kopayatha pṛthivīm pṛśni mātaraḥ śubhe yat ugrāḥ pṛṣatīḥ ayugdhvam 
SA_GV01_rvh1-10u-8321	RV_5,057.04a vātatviṣo maruto varṣanirṇijo yamā iva susadṛśaḥ supeśasaḥ /	vāta tviṣaḥ marutaḥ varṣa nirṇijaḥ yamāḥ iva su sadṛśaḥ supeśasaḥ 
SA_GV01_rvh1-10u-8322	RV_5,057.04c piśaṅgāśvā aruṇāśvā arepasaḥ pratvakṣaso mahinā dyaur ivoravaḥ //	piśaṅga aśvāḥ aruṇa aśvāḥ arepasaḥ pratvakṣasaḥ mahinā dyauḥ iva uravaḥ 
SA_GV01_rvh1-10u-8323	RV_5,057.05a purudrapsā añjimantaḥ sudānavas tveṣasaṃdṛśo anavabhrarādhasaḥ /	puru drapsāḥ añjimantaḥ sudānavaḥ tveṣa saṃdṛśaḥ anavabhra rādhasaḥ 
SA_GV01_rvh1-10u-8324	RV_5,057.05c sujātāso januṣā rukmavakṣaso divo arkā amṛtaṃ nāma bhejire //	su jātāsaḥ januṣā rukma vakṣasaḥ divaḥ arkāḥ amṛtam nāma bhejire 
SA_GV01_rvh1-10u-8325	RV_5,057.06a ṛṣṭayo vo maruto aṃsayor adhi saha ojo bāhvor vo balaṃ hitam /	ṛṣṭayaḥ vaḥ marutaḥ aṃsayoḥ adhi sahaḥ ojaḥ bāhvoḥ vaḥ balam hitam 
SA_GV01_rvh1-10u-8326	RV_5,057.06c nṛmṇā śīrṣasv āyudhā ratheṣu vo viśvā vaḥ śrīr adhi tanūṣu pipiśe //	nṛmṇā śīrṣasu āyudhā ratheṣu vaḥ viśvā vaḥ śrīḥ adhi tanūṣu pipiśe 
SA_GV01_rvh1-10u-8327	RV_5,057.07a gomad aśvāvad rathavat suvīraṃ candravad rādho maruto dadā naḥ /	gomat aśvāvat rathavat su vīram candravat rādhaḥ marutaḥ dada naḥ 
SA_GV01_rvh1-10u-8328	RV_5,057.07c praśastiṃ naḥ kṛṇuta rudriyāso bhakṣīya vo 'vaso daivyasya //	praśastim naḥ kṛṇuta rudriyāsaḥ bhakṣīya vaḥ vaso daivyasya 
SA_GV01_rvh1-10u-8329	RV_5,057.08a haye naro maruto mṛḷatā nas tuvīmaghāso amṛtā ṛtajñāḥ /	haye naraḥ marutaḥ mṛḍata naḥ tuvīmaghāsaḥ amṛtāḥ ṛta jñāḥ 
SA_GV01_rvh1-10u-8330	RV_5,057.08c satyaśrutaḥ kavayo yuvāno bṛhadgirayo bṛhad ukṣamāṇāḥ //	satya śrutaḥ kavayaḥ yuvānaḥ bṛhat girayaḥ bṛhat ukṣamāṇāḥ 
SA_GV01_rvh1-10u-8331	RV_5,058.01a tam u nūnaṃ taviṣīmantam eṣāṃ stuṣe gaṇam mārutaṃ navyasīnām /	tam u nūnam taviṣīmantam eṣām stuṣe gaṇam mārutam navyasīnām 
SA_GV01_rvh1-10u-8332	RV_5,058.01c ya āśvaśvā amavad vahanta uteśire amṛtasya svarājaḥ //	ye āśu aśvāḥ amavat vahante uta īśire amṛtasya svarājaḥ 
SA_GV01_rvh1-10u-8333	RV_5,058.02a tveṣaṃ gaṇaṃ tavasaṃ khādihastaṃ dhunivratam māyinaṃ dātivāram /	tveṣam gaṇam tavasam khādi hastam dhuni vratam māyinam dāti vāram 
SA_GV01_rvh1-10u-8334	RV_5,058.02c mayobhuvo ye amitā mahitvā vandasva vipra tuvirādhaso nṝn //	mayobhuvaḥ ye amitāḥ mahitvā vandasva vipra tuvi rādhasaḥ nṝn 
SA_GV01_rvh1-10u-8335	RV_5,058.03a ā vo yantūdavāhāso adya vṛṣṭiṃ ye viśve maruto junanti /	ā vaḥ yantu uda vāhāsaḥ adya vṛṣṭim ye viśve marutaḥ junanti 
SA_GV01_rvh1-10u-8336	RV_5,058.03c ayaṃ yo agnir marutaḥ samiddha etaṃ juṣadhvaṃ kavayo yuvānaḥ //	ayam yaḥ agniḥ marutaḥ samiddhaḥ etam juṣadhvam kavayaḥ yuvānaḥ 
SA_GV01_rvh1-10u-8337	RV_5,058.04a yūyaṃ rājānam iryaṃ janāya vibhvataṣṭaṃ janayathā yajatrāḥ /	yūyam rājānam iryam janāya vibhva taṣṭam janayatha yajatrāḥ 
SA_GV01_rvh1-10u-8338	RV_5,058.04c yuṣmad eti muṣṭihā bāhujūto yuṣmat sadaśvo marutaḥ suvīraḥ //	yuṣmat eti muṣṭi hā bāhu jūtaḥ yuṣmat sat aśvaḥ marutaḥ su vīraḥ 
SA_GV01_rvh1-10u-8339	RV_5,058.05a arā ived acaramā aheva pra-pra jāyante akavā mahobhiḥ /	arāḥ iva id a caramāḥ aha iva pra pra jāyante akavāḥ mahobhiḥ 
SA_GV01_rvh1-10u-8340	RV_5,058.05c pṛśneḥ putrā upamāso rabhiṣṭhāḥ svayā matyā marutaḥ sam mimikṣuḥ //	pṛśneḥ putrāḥ upamāsaḥ rabhiṣṭhāḥ svayā matyā marutaḥ sam mimikṣuḥ 
SA_GV01_rvh1-10u-8341	RV_5,058.06a yat prāyāsiṣṭa pṛṣatībhir aśvair vīḷupavibhir maruto rathebhiḥ /	yat prāyāsiṣṭa pṛṣatībhiḥ aśvaiḥ vīḍu pavibhiḥ marutaḥ rathebhiḥ 
SA_GV01_rvh1-10u-8342	RV_5,058.06c kṣodanta āpo riṇate vanāny avosriyo vṛṣabhaḥ krandatu dyauḥ //	kṣodante āpaḥ riṇate vanāni ava usriyaḥ vṛṣabhaḥ krandatu dyauḥ 
SA_GV01_rvh1-10u-8343	RV_5,058.07a prathiṣṭa yāman pṛthivī cid eṣām bharteva garbhaṃ svam ic chavo dhuḥ /	prathiṣṭa yāman pṛthivī cit eṣām bhartā iva garbham svam id śavaḥ dhuḥ 
SA_GV01_rvh1-10u-8344	RV_5,058.07c vātān hy aśvān dhury āyuyujre varṣaṃ svedaṃ cakrire rudriyāsaḥ //	vātān hi aśvān dhuri āyuyujre varṣam svedam cakrire rudriyāsaḥ 
SA_GV01_rvh1-10u-8345	RV_5,058.08a haye naro maruto mṛḷatā nas tuvīmaghāso amṛtā ṛtajñāḥ /	haye naraḥ marutaḥ mṛḍata naḥ tuvīmaghāsaḥ amṛtāḥ ṛta jñāḥ 
SA_GV01_rvh1-10u-8346	RV_5,058.08c satyaśrutaḥ kavayo yuvāno bṛhadgirayo bṛhad ukṣamāṇāḥ //	satya śrutaḥ kavayaḥ yuvānaḥ bṛhat girayaḥ bṛhat ukṣamāṇāḥ 
SA_GV01_rvh1-10u-8347	RV_5,059.01a pra va spaḷ akran suvitāya dāvane 'rcā dive pra pṛthivyā ṛtam bhare /	pra vaḥ spaḷ akran suvitāya dāvane rcā dive pra pṛthivyai ṛtam bhare 
SA_GV01_rvh1-10u-8348	RV_5,059.01c ukṣante aśvān taruṣanta ā rajo 'nu svam bhānuṃ śrathayante arṇavaiḥ //	ukṣante aśvān ā rajaḥ nu svam bhānum śrathayante arṇavaiḥ 
SA_GV01_rvh1-10u-8349	RV_5,059.02a amād eṣām bhiyasā bhūmir ejati naur na pūrṇā kṣarati vyathir yatī /	amāt eṣām bhiyasā bhūmiḥ ejati nauḥ na pūrṇā kṣarati vyathiḥ yatī 
SA_GV01_rvh1-10u-8350	RV_5,059.02c dūredṛśo ye citayanta emabhir antar mahe vidathe yetire naraḥ //	dūredṛśaḥ ye citayante emabhiḥ antar mahe vidathe yetire naraḥ 
SA_GV01_rvh1-10u-8351	RV_5,059.03a gavām iva śriyase śṛṅgam uttamaṃ sūryo na cakṣū rajaso visarjane /	gavām iva śriyase śṛṅgam uttamam sūryaḥ na cakṣuḥ rajasaḥ visarjane 
SA_GV01_rvh1-10u-8352	RV_5,059.03c atyā iva subhvaś cārava sthana maryā iva śriyase cetathā naraḥ //	atyāḥ iva su bhvaḥ cāravaḥ sthana maryāḥ iva śriyase cetathā naraḥ 
SA_GV01_rvh1-10u-8353	RV_5,059.04a ko vo mahānti mahatām ud aśnavat kas kāvyā marutaḥ ko ha pauṃsyā /	kaḥ vaḥ mahānti mahatām ud aśnavat kaḥ kāvyā marutaḥ kaḥ ha pauṃsyā 
SA_GV01_rvh1-10u-8354	RV_5,059.04c yūyaṃ ha bhūmiṃ kiraṇaṃ na rejatha pra yad bharadhve suvitāya dāvane //	yūyam ha bhūmim kiraṇam na rejatha pra yat bharadhve suvitāya dāvane 
SA_GV01_rvh1-10u-8355	RV_5,059.05a aśvā ived aruṣāsaḥ sabandhavaḥ śūrā iva prayudhaḥ prota yuyudhuḥ /	aśvāḥ iva id aruṣāsaḥ sabandhavaḥ śūrāḥ iva prayudhaḥ pra uta yuyudhuḥ 
SA_GV01_rvh1-10u-8356	RV_5,059.05c maryā iva suvṛdho vāvṛdhur naraḥ sūryasya cakṣuḥ pra minanti vṛṣṭibhiḥ //	maryāḥ iva suvṛdhaḥ vāvṛdhuḥ naraḥ sūryasya cakṣuḥ pra minanti vṛṣṭibhiḥ 
SA_GV01_rvh1-10u-8357	RV_5,059.06a te ajyeṣṭhā akaniṣṭhāsa udbhido 'madhyamāso mahasā vi vāvṛdhuḥ /	te a jyeṣṭhāḥ a kaniṣṭhāsaḥ udbhidaḥ madhyamāsaḥ mahasā vi vāvṛdhuḥ 
SA_GV01_rvh1-10u-8358	RV_5,059.06c sujātāso januṣā pṛśnimātaro divo maryā ā no acchā jigātana //	su jātāsaḥ januṣā pṛśni mātaraḥ divaḥ maryāḥ ā naḥ acchā jigātana 
SA_GV01_rvh1-10u-8359	RV_5,059.07a vayo na ye śreṇīḥ paptur ojasāntān divo bṛhataḥ sānunas pari /	vayaḥ na ye śreṇīḥ paptuḥ ojasā antān divaḥ bṛhataḥ sānunaḥ pari 
SA_GV01_rvh1-10u-8360	RV_5,059.07c aśvāsa eṣām ubhaye yathā viduḥ pra parvatasya nabhanūṃr acucyavuḥ //	aśvāsaḥ eṣām ubhaye yathā viduḥ pra parvatasya nabhanūn acucyavuḥ 
SA_GV01_rvh1-10u-8361	RV_5,059.08a mimātu dyaur aditir vītaye naḥ saṃ dānucitrā uṣaso yatantām /	mimātu dyauḥ aditiḥ vītaye naḥ sam dānu citrāḥ uṣasaḥ yatantām 
SA_GV01_rvh1-10u-8362	RV_5,059.08c ācucyavur divyaṃ kośam eta ṛṣe rudrasya maruto gṛṇānāḥ //	ācucyavuḥ divyam kośam ete ṛṣe rudrasya marutaḥ gṛṇānāḥ 
SA_GV01_rvh1-10u-8363	RV_5,060.01a īḷe agniṃ svavasaṃ namobhir iha prasatto vi cayat kṛtaṃ naḥ /	īḍe agnim su avasam namobhiḥ iha prasattaḥ vi cayat kṛtam naḥ 
SA_GV01_rvh1-10u-8364	RV_5,060.01c rathair iva pra bhare vājayadbhiḥ pradakṣiṇin marutāṃ stomam ṛdhyām //	rathaiḥ iva pra bhare vājayadbhiḥ pradakṣiṇit marutām stomam ṛdhyām 
SA_GV01_rvh1-10u-8365	RV_5,060.02a ā ye tasthuḥ pṛṣatīṣu śrutāsu sukheṣu rudrā maruto ratheṣu /	ā ye tasthuḥ pṛṣatīṣu śrutāsu sukheṣu rudrāḥ marutaḥ ratheṣu 
SA_GV01_rvh1-10u-8366	RV_5,060.02c vanā cid ugrā jihate ni vo bhiyā pṛthivī cid rejate parvataś cit //	vanā cit ugrā jihate ni vaḥ bhiyā pṛthivī cit rejate parvataḥ cit 
SA_GV01_rvh1-10u-8367	RV_5,060.03a parvataś cin mahi vṛddho bibhāya divaś cit sānu rejata svane vaḥ /	parvataḥ cit mahi vṛddhaḥ bibhāya divaḥ cit sānu rejata svane vaḥ 
SA_GV01_rvh1-10u-8368	RV_5,060.03c yat krīḷatha maruta ṛṣṭimanta āpa iva sadhryañco dhavadhve //	yat krīḍatha marutaḥ ṛṣṭimantaḥ āpaḥ iva sadhryañcaḥ dhavadhve 
SA_GV01_rvh1-10u-8369	RV_5,060.04a varā ived raivatāso hiraṇyair abhi svadhābhis tanvaḥ pipiśre /	varāḥ iva id raivatāsaḥ hiraṇyaiḥ abhi svadhābhiḥ tanvaḥ pipiśre 
SA_GV01_rvh1-10u-8370	RV_5,060.04c śriye śreyāṃsas tavaso ratheṣu satrā mahāṃsi cakrire tanūṣu //	śriye śreyāṃsaḥ tavasaḥ ratheṣu satrā mahāṃsi cakrire tanūṣu 
SA_GV01_rvh1-10u-8371	RV_5,060.05a ajyeṣṭhāso akaniṣṭhāsa ete sam bhrātaro vāvṛdhuḥ saubhagāya /	a jyeṣṭhāsaḥ a kaniṣṭhāsaḥ ete sam bhrātaraḥ vāvṛdhuḥ saubhagāya 
SA_GV01_rvh1-10u-8372	RV_5,060.05c yuvā pitā svapā rudra eṣāṃ sudughā pṛśniḥ sudinā marudbhyaḥ //	yuvā pitā su apāḥ rudraḥ eṣām su dughā pṛśniḥ su dinā marudbhyaḥ 
SA_GV01_rvh1-10u-8373	RV_5,060.06a yad uttame maruto madhyame vā yad vāvame subhagāso divi ṣṭha /	yat uttame marutaḥ madhyame vā yat vā avame subhagāsaḥ divi ṣṭha 
SA_GV01_rvh1-10u-8374	RV_5,060.06c ato no rudrā uta vā nv asyāgne vittād dhaviṣo yad yajāma //	atas naḥ rudrāḥ uta vā nu asya agne vittāt haviṣaḥ yat yajāma 
SA_GV01_rvh1-10u-8375	RV_5,060.07a agniś ca yan maruto viśvavedaso divo vahadhva uttarād adhi ṣṇubhiḥ /	agniḥ ca yat marutaḥ viśva vedasaḥ divaḥ vahadhve uttarāt adhi snubhiḥ 
SA_GV01_rvh1-10u-8376	RV_5,060.07c te mandasānā dhunayo riśādaso vāmaṃ dhatta yajamānāya sunvate //	te mandasānāḥ dhunayaḥ riśādasaḥ vāmam dhatta yajamānāya sunvate 
SA_GV01_rvh1-10u-8377	RV_5,060.08a agne marudbhiḥ śubhayadbhir ṛkvabhiḥ somam piba mandasāno gaṇaśribhiḥ /	agne marudbhiḥ śubhayadbhiḥ ṛkvabhiḥ somam piba mandasānaḥ gaṇa śribhiḥ 
SA_GV01_rvh1-10u-8378	RV_5,060.08c pāvakebhir viśvaminvebhir āyubhir vaiśvānara pradivā ketunā sajūḥ //	pāvakebhiḥ viśvaminvebhiḥ āyubhiḥ vaiśvānara pradivā ketunā sajūs 
SA_GV01_rvh1-10u-8379	RV_5,061.01a ke ṣṭhā naraḥ śreṣṭhatamā ya eka-eka āyaya /	ke stha naraḥ śreṣṭhatamāḥ ye eka ekaḥ āyaya 
SA_GV01_rvh1-10u-8380	RV_5,061.01c paramasyāḥ parāvataḥ //	paramasyāḥ parāvataḥ 
SA_GV01_rvh1-10u-8381	RV_5,061.02a kva vo 'śvāḥ kvābhīśavaḥ kathaṃ śeka kathā yaya /	kva vaḥ śvās kva abhīśavaḥ katham śeka kathā yaya 
SA_GV01_rvh1-10u-8382	RV_5,061.02c pṛṣṭhe sado nasor yamaḥ //	pṛṣṭhe sadaḥ nasoḥ yamaḥ 
SA_GV01_rvh1-10u-8383	RV_5,061.03a jaghane coda eṣāṃ vi sakthāni naro yamuḥ /	jaghane codaḥ eṣām vi sakthāni naraḥ yamuḥ 
SA_GV01_rvh1-10u-8384	RV_5,061.03c putrakṛthe na janayaḥ //	putrakṛthe na janayaḥ 
SA_GV01_rvh1-10u-8385	RV_5,061.04a parā vīrāsa etana maryāso bhadrajānayaḥ /	parā vīrāsaḥ etana maryāsaḥ bhadra jānayaḥ 
SA_GV01_rvh1-10u-8386	RV_5,061.04c agnitapo yathāsatha //	agnitapaḥ yathā asatha 
SA_GV01_rvh1-10u-8387	RV_5,061.05a sanat sāśvyam paśum uta gavyaṃ śatāvayam /	sanat sā aśvyam paśum uta gavyam śatāvayam 
SA_GV01_rvh1-10u-8388	RV_5,061.05c śyāvāśvastutāya yā dor vīrāyopabarbṛhat //	śyāvāśva stutāya yā doḥ vīrāya upabarbṛhat 
SA_GV01_rvh1-10u-8389	RV_5,061.06a uta tvā strī śaśīyasī puṃso bhavati vasyasī /	uta tvā strī śaśīyasī puṃsaḥ bhavati vasyasī 
SA_GV01_rvh1-10u-8390	RV_5,061.06c adevatrād arādhasaḥ //	adevatrāt arādhasaḥ 
SA_GV01_rvh1-10u-8391	RV_5,061.07a vi yā jānāti jasuriṃ vi tṛṣyantaṃ vi kāminam /	vi yā jānāti jasurim vi tṛṣyantam vi kāminam 
SA_GV01_rvh1-10u-8392	RV_5,061.07c devatrā kṛṇute manaḥ //	devatrā kṛṇute manaḥ 
SA_GV01_rvh1-10u-8393	RV_5,061.08a uta ghā nemo astutaḥ pumāṃ iti bruve paṇiḥ /	uta ghā nemaḥ a stutaḥ pumān iti bruve paṇiḥ 
SA_GV01_rvh1-10u-8394	RV_5,061.08c sa vairadeya it samaḥ //	sa vaira deye id samaḥ 
SA_GV01_rvh1-10u-8395	RV_5,061.09a uta me 'rapad yuvatir mamanduṣī prati śyāvāya vartanim /	uta me rapat yuvatiḥ mamanduṣī prati śyāvāya vartanim 
SA_GV01_rvh1-10u-8396	RV_5,061.09c vi rohitā purumīḷhāya yematur viprāya dīrghayaśase //	vi rohitā purumīḷhāya yematuḥ viprāya dīrgha yaśase 
SA_GV01_rvh1-10u-8397	RV_5,061.10a yo me dhenūnāṃ śataṃ vaidadaśvir yathā dadat /	yaḥ me dhenūnām śatam vaidadaśviḥ yathā dadat 
SA_GV01_rvh1-10u-8398	RV_5,061.10c taranta iva maṃhanā //	tarantaḥ iva maṃhanā 
SA_GV01_rvh1-10u-8399	RV_5,061.11a ya īṃ vahanta āśubhiḥ pibanto madiram madhu /	ye īm vahante āśubhiḥ pibantaḥ madiram madhu 
SA_GV01_rvh1-10u-8400	RV_5,061.11c atra śravāṃsi dadhire //	atra śravāṃsi dadhire 
SA_GV01_rvh1-10u-8401	RV_5,061.12a yeṣāṃ śriyādhi rodasī vibhrājante ratheṣv ā /	yeṣām śriyā adhi rodasī vibhrājante ratheṣu ā 
SA_GV01_rvh1-10u-8402	RV_5,061.12c divi rukma ivopari //	divi rukmaḥ iva upari 
SA_GV01_rvh1-10u-8403	RV_5,061.13a yuvā sa māruto gaṇas tveṣaratho anedyaḥ /	yuvā sa mārutaḥ gaṇaḥ tveṣa rathaḥ anedyaḥ 
SA_GV01_rvh1-10u-8404	RV_5,061.13c śubhaṃyāvāpratiṣkutaḥ //	śubhaṃyāvā apratiṣkutaḥ 
SA_GV01_rvh1-10u-8405	RV_5,061.14a ko veda nūnam eṣāṃ yatrā madanti dhūtayaḥ /	kaḥ veda nūnam eṣām yatrā madanti dhūtayaḥ 
SA_GV01_rvh1-10u-8406	RV_5,061.14c ṛtajātā arepasaḥ //	ṛta jātāḥ arepasaḥ 
SA_GV01_rvh1-10u-8407	RV_5,061.15a yūyam martaṃ vipanyavaḥ praṇetāra itthā dhiyā /	yūyam martam vipanyavaḥ praṇetāraḥ itthā dhiyā 
SA_GV01_rvh1-10u-8408	RV_5,061.15c śrotāro yāmahūtiṣu //	śrotāraḥ yāma hūtiṣu 
SA_GV01_rvh1-10u-8409	RV_5,061.16a te no vasūni kāmyā puruścandrā riśādasaḥ /	te naḥ vasūni kāmyā puru ścandrā riśādasaḥ 
SA_GV01_rvh1-10u-8410	RV_5,061.16c ā yajñiyāso vavṛttana //	ā yajñiyāsaḥ vavṛttana 
SA_GV01_rvh1-10u-8411	RV_5,061.17a etam me stomam ūrmye dārbhyāya parā vaha /	etam me stomam ūrmye dārbhyāya parā vaha 
SA_GV01_rvh1-10u-8412	RV_5,061.17c giro devi rathīr iva //	giraḥ devi rathīḥ iva 
SA_GV01_rvh1-10u-8413	RV_5,061.18a uta me vocatād iti sutasome rathavītau /	uta me vocatāt iti suta some rathavītau 
SA_GV01_rvh1-10u-8414	RV_5,061.18c na kāmo apa veti me //	na kāmaḥ apa veti me 
SA_GV01_rvh1-10u-8415	RV_5,061.19a eṣa kṣeti rathavītir maghavā gomatīr anu /	eṣa kṣeti rathavītiḥ maghavā gomatīḥ anu 
SA_GV01_rvh1-10u-8416	RV_5,061.19c parvateṣv apaśritaḥ //	parvateṣu apaśritaḥ 
SA_GV01_rvh1-10u-8417	RV_5,062.01a ṛtena ṛtam apihitaṃ dhruvaṃ vāṃ sūryasya yatra vimucanty aśvān /	ṛtena ṛtam apihitam dhruvam vām sūryasya yatra vimucanti aśvān 
SA_GV01_rvh1-10u-8418	RV_5,062.01c daśa śatā saha tasthus tad ekaṃ devānāṃ śreṣṭhaṃ vapuṣām apaśyam //	daśa śatā saha tasthuḥ tat ekam devānām śreṣṭham vapuṣām apaśyam 
SA_GV01_rvh1-10u-8419	RV_5,062.02a tat su vām mitrāvaruṇā mahitvam īrmā tasthuṣīr ahabhir duduhre /	tat su vām mitrāvaruṇāḥ mahitvam īrmā tasthuṣīḥ ahabhiḥ duduhre 
SA_GV01_rvh1-10u-8420	RV_5,062.02c viśvāḥ pinvathaḥ svasarasya dhenā anu vām ekaḥ pavir ā vavarta //	viśvāḥ pinvathaḥ svasarasya dhenāḥ anu vām ekaḥ paviḥ ā vavarta 
SA_GV01_rvh1-10u-8421	RV_5,062.03a adhārayatam pṛthivīm uta dyām mitrarājānā varuṇā mahobhiḥ /	adhārayatam pṛthivīm uta dyām mitra rājānā varuṇā mahobhiḥ 
SA_GV01_rvh1-10u-8422	RV_5,062.03c vardhayatam oṣadhīḥ pinvataṃ gā ava vṛṣṭiṃ sṛjataṃ jīradānū //	vardhayatam oṣadhīḥ pinvatam gāḥ ava vṛṣṭim sṛjatam jīra dānū 
SA_GV01_rvh1-10u-8423	RV_5,062.04a ā vām aśvāsaḥ suyujo vahantu yataraśmaya upa yantv arvāk /	ā vām aśvāsaḥ su yujaḥ vahantu yata raśmayaḥ upa yantu arvāk 
SA_GV01_rvh1-10u-8424	RV_5,062.04c ghṛtasya nirṇig anu vartate vām upa sindhavaḥ pradivi kṣaranti //	ghṛtasya nirṇij anu vartate vām upa sindhavaḥ pradivi kṣaranti 
SA_GV01_rvh1-10u-8425	RV_5,062.05a anu śrutām amatiṃ vardhad urvīm barhir iva yajuṣā rakṣamāṇā /	anu śrutām amatim vardhat urvīm barhiḥ iva yajuṣā rakṣamāṇā 
SA_GV01_rvh1-10u-8426	RV_5,062.05c namasvantā dhṛtadakṣādhi garte mitrāsāthe varuṇeḷāsv antaḥ //	namasvantā dhṛtadakṣā adhi garte mitrā āsāthe varuṇā iḷāsu antar 
SA_GV01_rvh1-10u-8427	RV_5,062.06a akravihastā sukṛte paraspā yaṃ trāsāthe varuṇeḷāsv antaḥ /	a kravi hastā su kṛte paraspā yam trāsāthe varuṇā iḷāsu antar 
SA_GV01_rvh1-10u-8428	RV_5,062.06c rājānā kṣatram ahṛṇīyamānā sahasrasthūṇam bibhṛthaḥ saha dvau //	rājānā kṣatram a hṛṇīyamānā sahasra sthūṇam bibhṛthaḥ saha dvau 
SA_GV01_rvh1-10u-8429	RV_5,062.07a hiraṇyanirṇig ayo asya sthūṇā vi bhrājate divy aśvājanīva /	hiraṇya nirṇij ayaḥ asya sthūṇā vi bhrājate divi aśvājanī iva 
SA_GV01_rvh1-10u-8430	RV_5,062.07c bhadre kṣetre nimitā tilvile vā sanema madhvo adhigartyasya //	bhadre kṣetre nimitā tilvile vā sanema madhvaḥ adhigartyasya 
SA_GV01_rvh1-10u-8431	RV_5,062.08a hiraṇyarūpam uṣaso vyuṣṭāv ayasthūṇam uditā sūryasya /	hiraṇya rūpam uṣasaḥ vyuṣṭau aya sthūṇam uditā sūryasya 
SA_GV01_rvh1-10u-8432	RV_5,062.08c ā rohatho varuṇa mitra gartam ataś cakṣāthe aditiṃ ditiṃ ca //	ā rohathaḥ varuṇa mitra gartam atas cakṣāthe aditim ditim ca 
SA_GV01_rvh1-10u-8433	RV_5,062.09a yad baṃhiṣṭhaṃ nātividhe sudānū acchidraṃ śarma bhuvanasya gopā /	yat baṃhiṣṭham na atividhe sudānū acchidram śarma bhuvanasya gopā 
SA_GV01_rvh1-10u-8434	RV_5,062.09c tena no mitrāvaruṇāv aviṣṭaṃ siṣāsanto jigīvāṃsaḥ syāma //	tena naḥ mitrāvaruṇau aviṣṭam siṣāsantaḥ jigīvāṃsaḥ syāma 
SA_GV01_rvh1-10u-8435	RV_5,063.01a ṛtasya gopāv adhi tiṣṭhatho rathaṃ satyadharmāṇā parame vyomani /	ṛtasya gopau adhi tiṣṭhathaḥ ratham satya dharmāṇā parame vyomani 
SA_GV01_rvh1-10u-8436	RV_5,063.01c yam atra mitrāvaruṇāvatho yuvaṃ tasmai vṛṣṭir madhumat pinvate divaḥ //	yam atra mitrāvaruṇau avathaḥ yuvam tasmai vṛṣṭiḥ madhumat pinvate divaḥ 
SA_GV01_rvh1-10u-8437	RV_5,063.02a samrājāv asya bhuvanasya rājatho mitrāvaruṇā vidathe svardṛśā /	samrājau asya bhuvanasya rājathaḥ mitrāvaruṇā vidathe svar dṛśā 
SA_GV01_rvh1-10u-8438	RV_5,063.02c vṛṣṭiṃ vāṃ rādho amṛtatvam īmahe dyāvāpṛthivī vi caranti tanyavaḥ //	vṛṣṭim vām rādhaḥ amṛta tvam īmahe dyāvāpṛthivī vi caranti tanyavaḥ 
SA_GV01_rvh1-10u-8439	RV_5,063.03a samrājā ugrā vṛṣabhā divas patī pṛthivyā mitrāvaruṇā vicarṣaṇī /	samrājau ugrā vṛṣabhā divaḥ patī pṛthivyāḥ mitrāvaruṇā vicarṣaṇī 
SA_GV01_rvh1-10u-8440	RV_5,063.03c citrebhir abhrair upa tiṣṭhatho ravaṃ dyāṃ varṣayatho asurasya māyayā //	citrebhiḥ abhraiḥ upa tiṣṭhathaḥ ravam dyām varṣayathaḥ asurasya māyayā 
SA_GV01_rvh1-10u-8441	RV_5,063.04a māyā vām mitrāvaruṇā divi śritā sūryo jyotiś carati citram āyudham /	māyā vām mitrāvaruṇāḥ divi śritā sūryaḥ jyotiḥ carati citram āyudham 
SA_GV01_rvh1-10u-8442	RV_5,063.04c tam abhreṇa vṛṣṭyā gūhatho divi parjanya drapsā madhumanta īrate //	tam abhreṇa vṛṣṭyā gūhathaḥ divi parjanya drapsāḥ madhumantaḥ īrate 
SA_GV01_rvh1-10u-8443	RV_5,063.05a rathaṃ yuñjate marutaḥ śubhe sukhaṃ śūro na mitrāvaruṇā gaviṣṭiṣu /	ratham yuñjate marutaḥ śubhe sukham śūraḥ na mitrāvaruṇā gaviṣṭiṣu 
SA_GV01_rvh1-10u-8444	RV_5,063.05c rajāṃsi citrā vi caranti tanyavo divaḥ samrājā payasā na ukṣatam //	rajāṃsi citrāḥ vi caranti tanyavaḥ divaḥ samrājā payasā naḥ ukṣatam 
SA_GV01_rvh1-10u-8445	RV_5,063.06a vācaṃ su mitrāvaruṇāv irāvatīm parjanyaś citrāṃ vadati tviṣīmatīm /	vācam su mitrāvaruṇau irāvatīm parjanyaḥ citrām vadati tviṣīmatīm 
SA_GV01_rvh1-10u-8446	RV_5,063.06c abhrā vasata marutaḥ su māyayā dyāṃ varṣayatam aruṇām arepasam //	abhrā vasata marutaḥ su māyayā dyām varṣayatam aruṇām arepasam 
SA_GV01_rvh1-10u-8447	RV_5,063.07a dharmaṇā mitrāvaruṇā vipaścitā vratā rakṣethe asurasya māyayā /	dharmaṇā mitrāvaruṇā vipaścitā vratā rakṣethe asurasya māyayā 
SA_GV01_rvh1-10u-8448	RV_5,063.07c ṛtena viśvam bhuvanaṃ vi rājathaḥ sūryam ā dhattho divi citryaṃ ratham //	ṛtena viśvam bhuvanam vi rājathaḥ sūryam ā dhatthaḥ divi citryam ratham 
SA_GV01_rvh1-10u-8449	RV_5,064.01a varuṇaṃ vo riśādasam ṛcā mitraṃ havāmahe /	varuṇam vaḥ riśādasam ṛcā mitram havāmahe 
SA_GV01_rvh1-10u-8450	RV_5,064.01c pari vrajeva bāhvor jaganvāṃsā svarṇaram //	pari vrajā iva bāhvoḥ jaganvāṃsā svarṇaram 
SA_GV01_rvh1-10u-8451	RV_5,064.02a tā bāhavā sucetunā pra yantam asmā arcate /	tā bāhavā sucetunā pra yantam asmai arcate 
SA_GV01_rvh1-10u-8452	RV_5,064.02c śevaṃ hi jāryaṃ vāṃ viśvāsu kṣāsu joguve //	śevam hi jāryam vām viśvāsu kṣāsu joguve 
SA_GV01_rvh1-10u-8453	RV_5,064.03a yan nūnam aśyāṃ gatim mitrasya yāyām pathā /	yat nūnam aśyām gatim mitrasya yāyām pathā 
SA_GV01_rvh1-10u-8454	RV_5,064.03c asya priyasya śarmaṇy ahiṃsānasya saścire //	asya priyasya śarmaṇi a hiṃsānasya saścire 
SA_GV01_rvh1-10u-8455	RV_5,064.04a yuvābhyām mitrāvaruṇopamaṃ dheyām ṛcā /	yuvābhyām mitrāvaruṇā upamam dheyām ṛcā 
SA_GV01_rvh1-10u-8456	RV_5,064.04c yad dha kṣaye maghonāṃ stotṝṇāṃ ca spūrdhase //	yat ha kṣaye maghonām stotṝṇām ca spūrdhase 
SA_GV01_rvh1-10u-8457	RV_5,064.05a ā no mitra sudītibhir varuṇaś ca sadhastha ā /	ā naḥ mitra su dītibhiḥ varuṇaḥ ca sadhasthe ā 
SA_GV01_rvh1-10u-8458	RV_5,064.05c sve kṣaye maghonāṃ sakhīnāṃ ca vṛdhase //	sve kṣaye maghonām sakhīnām ca vṛdhase 
SA_GV01_rvh1-10u-8459	RV_5,064.06a yuvaṃ no yeṣu varuṇa kṣatram bṛhac ca bibhṛthaḥ /	yuvam naḥ yeṣu varuṇa kṣatram bṛhat ca bibhṛthaḥ 
SA_GV01_rvh1-10u-8460	RV_5,064.06c uru ṇo vājasātaye kṛtaṃ rāye svastaye //	uru naḥ vājasātaye kṛtam rāye svastaye 
SA_GV01_rvh1-10u-8461	RV_5,064.07a ucchantyām me yajatā devakṣatre ruśadgavi /	ucchantyām me yajatā devakṣatre ruśadgavi 
SA_GV01_rvh1-10u-8462	RV_5,064.07c sutaṃ somaṃ na hastibhir ā paḍbhir dhāvataṃ narā bibhratāv arcanānasam //	sutam somam na hastibhiḥ ā paḍbhiḥ dhāvatam narā bibhratau arcanānasam 
SA_GV01_rvh1-10u-8463	RV_5,065.01a yaś ciketa sa sukratur devatrā sa bravītu naḥ /	yaḥ ciketa sa su kratuḥ devatrā sa bravītu naḥ 
SA_GV01_rvh1-10u-8464	RV_5,065.01c varuṇo yasya darśato mitro vā vanate giraḥ //	varuṇaḥ yasya darśataḥ mitraḥ vā vanate giraḥ 
SA_GV01_rvh1-10u-8465	RV_5,065.02a tā hi śreṣṭhavarcasā rājānā dīrghaśruttamā /	tā hi śreṣṭha varcasā rājānā dīrghaśruttamā 
SA_GV01_rvh1-10u-8466	RV_5,065.02c tā satpatī ṛtāvṛdha ṛtāvānā jane-jane //	tā sat patī ṛtāvṛdhaḥ ṛtāvānā janejane 
SA_GV01_rvh1-10u-8467	RV_5,065.03a tā vām iyāno 'vase pūrvā upa bruve sacā /	tā vām iyānaḥ vase pūrvau upa bruve sacā 
SA_GV01_rvh1-10u-8468	RV_5,065.03c svaśvāsaḥ su cetunā vājāṃ abhi pra dāvane //	su aśvāsaḥ su cetunā vājām abhi pra dāvane 
SA_GV01_rvh1-10u-8469	RV_5,065.04a mitro aṃhoś cid ād uru kṣayāya gātuṃ vanate /	mitraḥ aṃhoḥ cit āt uru kṣayāya gātum vanate 
SA_GV01_rvh1-10u-8470	RV_5,065.04c mitrasya hi pratūrvataḥ sumatir asti vidhataḥ //	mitrasya hi pratūrvataḥ sumatiḥ asti vidhataḥ 
SA_GV01_rvh1-10u-8471	RV_5,065.05a vayam mitrasyāvasi syāma saprathastame /	vayam mitrasya avasi syāma saprathastame 
SA_GV01_rvh1-10u-8472	RV_5,065.05c anehasas tvotayaḥ satrā varuṇaśeṣasaḥ //	anehasaḥ tvotayaḥ satrā varuṇa śeṣasaḥ 
SA_GV01_rvh1-10u-8473	RV_5,065.06a yuvam mitremaṃ janaṃ yatathaḥ saṃ ca nayathaḥ /	yuvam mitrā imam janam yatathaḥ sam ca nayathaḥ 
SA_GV01_rvh1-10u-8474	RV_5,065.06c mā maghonaḥ pari khyatam mo asmākam ṛṣīṇāṃ gopīthe na uruṣyatam //	mā maghonaḥ pari khyatam mā u asmākam ṛṣīṇām gopīthe naḥ uruṣyatam 
SA_GV01_rvh1-10u-8475	RV_5,066.01a ā cikitāna sukratū devau marta riśādasā /	ā cikitāna su kratū devau marta riśādasā 
SA_GV01_rvh1-10u-8476	RV_5,066.01c varuṇāya ṛtapeśase dadhīta prayase mahe //	varuṇāya ṛta peśase dadhīta prayase mahe 
SA_GV01_rvh1-10u-8477	RV_5,066.02a tā hi kṣatram avihrutaṃ samyag asuryam āśāte /	tā hi kṣatram a vihrutam samyak asuryam āśāte 
SA_GV01_rvh1-10u-8478	RV_5,066.02c adha vrateva mānuṣaṃ svar ṇa dhāyi darśatam //	adha vratā iva mānuṣam svar na dhāyi darśatam 
SA_GV01_rvh1-10u-8479	RV_5,066.03a tā vām eṣe rathānām urvīṃ gavyūtim eṣām /	tā vām rathānām urvīm gavyūtim eṣām 
SA_GV01_rvh1-10u-8480	RV_5,066.03c rātahavyasya suṣṭutiṃ dadhṛk stomair manāmahe //	rāta havyasya suṣṭutim dadhṛṣ stomaiḥ manāmahe 
SA_GV01_rvh1-10u-8481	RV_5,066.04a adhā hi kāvyā yuvaṃ dakṣasya pūrbhir adbhutā /	adhā hi kāvyā yuvam dakṣasya pūrbhiḥ adbhutā 
SA_GV01_rvh1-10u-8482	RV_5,066.04c ni ketunā janānāṃ cikethe pūtadakṣasā //	ni ketunā janānām cikethe pūta dakṣasā 
SA_GV01_rvh1-10u-8483	RV_5,066.05a tad ṛtam pṛthivi bṛhac chravaeṣa ṛṣīṇām /	tat ṛtam pṛthivi bṛhat śravaḥ eṣaḥ ṛṣīṇām 
SA_GV01_rvh1-10u-8484	RV_5,066.05c jrayasānāv aram pṛthv ati kṣaranti yāmabhiḥ //	jrayasānau aram pṛthu ati kṣaranti yāmabhiḥ 
SA_GV01_rvh1-10u-8485	RV_5,066.06a ā yad vām īyacakṣasā mitra vayaṃ ca sūrayaḥ /	ā yat vām mitra vayam ca sūrayaḥ 
SA_GV01_rvh1-10u-8486	RV_5,066.06c vyaciṣṭhe bahupāyye yatemahi svarājye //	vyaciṣṭhe bahu pāyye yatemahi sva rājye 
SA_GV01_rvh1-10u-8487	RV_5,067.01a baḷ itthā deva niṣkṛtam ādityā yajatam bṛhat /	baḷ itthā deva niṣkṛtam ādityā yajatam bṛhat 
SA_GV01_rvh1-10u-8488	RV_5,067.01c varuṇa mitrāryaman varṣiṣṭhaṃ kṣatram āśāthe //	varuṇa mitra aryaman varṣiṣṭham kṣatram āśāthe 
SA_GV01_rvh1-10u-8489	RV_5,067.02a ā yad yoniṃ hiraṇyayaṃ varuṇa mitra sadathaḥ /	ā yat yonim hiraṇyayam varuṇa mitra sadathaḥ 
SA_GV01_rvh1-10u-8490	RV_5,067.02c dhartārā carṣaṇīnāṃ yantaṃ sumnaṃ riśādasā //	dhartārā carṣaṇīnām yantam sumnam riśādasā 
SA_GV01_rvh1-10u-8491	RV_5,067.03a viśve hi viśvavedaso varuṇo mitro aryamā /	viśve hi viśva vedasaḥ varuṇaḥ mitraḥ aryamā 
SA_GV01_rvh1-10u-8492	RV_5,067.03c vratā padeva saścire pānti martyaṃ riṣaḥ //	vratā padā iva saścire pānti martyam riṣaḥ 
SA_GV01_rvh1-10u-8493	RV_5,067.04a te hi satyā ṛtaspṛśa ṛtāvāno jane-jane /	te hi satyāḥ ṛta spṛśaḥ ṛtāvānaḥ janejane 
SA_GV01_rvh1-10u-8494	RV_5,067.04c sunīthāsaḥ sudānavo 'ṃhoś cid urucakrayaḥ //	su nīthāsaḥ sudānavaḥ ṃhoḥ cit uru cakrayaḥ 
SA_GV01_rvh1-10u-8495	RV_5,067.05a ko nu vām mitrāstuto varuṇo vā tanūnām /	kaḥ nu vām mitrāstutaḥ varuṇaḥ vā tanūnām 
SA_GV01_rvh1-10u-8496	RV_5,067.05c tat su vām eṣate matir atribhya eṣate matiḥ //	tat su vām eṣate matiḥ atribhyaḥ eṣate matiḥ 
SA_GV01_rvh1-10u-8497	RV_5,068.01a pra vo mitrāya gāyata varuṇāya vipā girā /	pra vaḥ mitrāya gāyata varuṇāya vipā girā 
SA_GV01_rvh1-10u-8498	RV_5,068.01c mahikṣatrāv ṛtam bṛhat //	mahi kṣatrau ṛtam bṛhat 
SA_GV01_rvh1-10u-8499	RV_5,068.02a samrājā yā ghṛtayonī mitraś cobhā varuṇaś ca /	samrājā yā ghṛta yonī mitraḥ ca ubhā varuṇaḥ ca 
SA_GV01_rvh1-10u-8500	RV_5,068.02c devā deveṣu praśastā //	devā deveṣu praśastā 
SA_GV01_rvh1-10u-8501	RV_5,068.03a tā naḥ śaktam pārthivasya maho rāyo divyasya /	tā naḥ śaktam pārthivasya mahaḥ rāyaḥ divyasya 
SA_GV01_rvh1-10u-8502	RV_5,068.03c mahi vāṃ kṣatraṃ deveṣu //	mahi vām kṣatram deveṣu 
SA_GV01_rvh1-10u-8503	RV_5,068.04a ṛtam ṛtena sapanteṣiraṃ dakṣam āśāte /	ṛtam ṛtena sapantā iṣiram dakṣam āśāte 
SA_GV01_rvh1-10u-8504	RV_5,068.04c adruhā devau vardhete //	adruhā devau vardhete 
SA_GV01_rvh1-10u-8505	RV_5,068.05a vṛṣṭidyāvā rītyāpeṣas patī dānumatyāḥ /	vṛṣṭi dyāvā rīti apā iṣaḥ patī dānumatyāḥ 
SA_GV01_rvh1-10u-8506	RV_5,068.05c bṛhantaṃ gartam āśāte //	bṛhantam gartam āśāte 
SA_GV01_rvh1-10u-8507	RV_5,069.01a trī rocanā varuṇa trīṃr uta dyūn trīṇi mitra dhārayatho rajāṃsi /	trī rocanā varuṇa trīn uta dyūn trīṇi mitra dhārayathaḥ rajāṃsi 
SA_GV01_rvh1-10u-8508	RV_5,069.01c vāvṛdhānāv amatiṃ kṣatriyasyānu vrataṃ rakṣamāṇāv ajuryam //	vāvṛdhānau amatim kṣatriyasya anu vratam rakṣamāṇau ajuryam 
SA_GV01_rvh1-10u-8509	RV_5,069.02a irāvatīr varuṇa dhenavo vām madhumad vāṃ sindhavo mitra duhre /	irāvatīḥ varuṇa dhenavaḥ vām madhumat vām sindhavaḥ mitra duhre 
SA_GV01_rvh1-10u-8510	RV_5,069.02c trayas tasthur vṛṣabhāsas tisṛṇāṃ dhiṣaṇānāṃ retodhā vi dyumantaḥ //	trayaḥ tasthuḥ vṛṣabhāsaḥ tisṛṇām dhiṣaṇānām retaḥ dhāḥ vi dyumantaḥ 
SA_GV01_rvh1-10u-8511	RV_5,069.03a prātar devīm aditiṃ johavīmi madhyandina uditā sūryasya /	prātar devīm aditim johavīmi madhyandine uditā sūryasya 
SA_GV01_rvh1-10u-8512	RV_5,069.03c rāye mitrāvaruṇā sarvatāteḷe tokāya tanayāya śaṃ yoḥ //	rāye mitrāvaruṇā sarvatātā īḍe tokāya tanayāya śam yoḥ 
SA_GV01_rvh1-10u-8513	RV_5,069.04a yā dhartārā rajaso rocanasyotādityā divyā pārthivasya /	yā dhartārā rajasaḥ rocanasya uta ādityā divyā pārthivasya 
SA_GV01_rvh1-10u-8514	RV_5,069.04c na vāṃ devā amṛtā ā minanti vratāni mitrāvaruṇā dhruvāṇi //	na vām devāḥ amṛtāḥ ā minanti vratāni mitrāvaruṇā dhruvāṇi 
SA_GV01_rvh1-10u-8515	RV_5,070.01a purūruṇā cid dhy asty avo nūnaṃ vāṃ varuṇa /	purūruṇā cit hi asti avaḥ nūnam vām varuṇa 
SA_GV01_rvh1-10u-8516	RV_5,070.01c mitra vaṃsi vāṃ sumatim //	mitra vaṃsi vām sumatim 
SA_GV01_rvh1-10u-8517	RV_5,070.02a tā vāṃ samyag adruhvāṇeṣam aśyāma dhāyase /	tā vām samyak adruhvāṇā iṣam aśyāma dhāyase 
SA_GV01_rvh1-10u-8518	RV_5,070.02c vayaṃ te rudrā syāma //	vayam te rudrā syāma 
SA_GV01_rvh1-10u-8519	RV_5,070.03a pātaṃ no rudrā pāyubhir uta trāyethāṃ sutrātrā /	pātam naḥ rudrā pāyubhiḥ uta trāyethām su trātrā 
SA_GV01_rvh1-10u-8520	RV_5,070.03c turyāma dasyūn tanūbhiḥ //	turyāma dasyūn tanūbhiḥ 
SA_GV01_rvh1-10u-8521	RV_5,070.04a mā kasyādbhutakratū yakṣam bhujemā tanūbhiḥ /	mā kasya adbhuta kratū yakṣam bhujema tanūbhiḥ 
SA_GV01_rvh1-10u-8522	RV_5,070.04c mā śeṣasā mā tanasā //	mā śeṣasā mā tanasā 
SA_GV01_rvh1-10u-8523	RV_5,071.01a ā no gantaṃ riśādasā varuṇa mitra barhaṇā /	ā naḥ gantam riśādasā varuṇa mitra barhaṇā 
SA_GV01_rvh1-10u-8524	RV_5,071.01c upemaṃ cārum adhvaram //	upa imam cārum adhvaram 
SA_GV01_rvh1-10u-8525	RV_5,071.02a viśvasya hi pracetasā varuṇa mitra rājathaḥ /	viśvasya hi pracetasā varuṇa mitra rājathaḥ 
SA_GV01_rvh1-10u-8526	RV_5,071.02c īśānā pipyataṃ dhiyaḥ //	īśānā pipyatam dhiyaḥ 
SA_GV01_rvh1-10u-8527	RV_5,071.03a upa naḥ sutam ā gataṃ varuṇa mitra dāśuṣaḥ /	upa naḥ sutam ā gatam varuṇa mitra dāśuṣaḥ 
SA_GV01_rvh1-10u-8528	RV_5,071.03c asya somasya pītaye //	asya somasya pītaye 
SA_GV01_rvh1-10u-8529	RV_5,072.01a ā mitre varuṇe vayaṃ gīrbhir juhumo atrivat /	ā mitre varuṇe vayam gīrbhiḥ juhumaḥ atri vat 
SA_GV01_rvh1-10u-8530	RV_5,072.01c ni barhiṣi sadataṃ somapītaye //	ni barhiṣi sadatam soma pītaye 
SA_GV01_rvh1-10u-8531	RV_5,072.02a vratena stho dhruvakṣemā dharmaṇā yātayajjanā /	vratena sthaḥ dhruva kṣemā dharmaṇā yātayat janā 
SA_GV01_rvh1-10u-8532	RV_5,072.02c ni barhiṣi sadataṃ somapītaye //	ni barhiṣi sadatam soma pītaye 
SA_GV01_rvh1-10u-8533	RV_5,072.03a mitraś ca no varuṇaś ca juṣetāṃ yajñam iṣṭaye /	mitraḥ ca naḥ varuṇaḥ ca juṣetām yajñam iṣṭaye 
SA_GV01_rvh1-10u-8534	RV_5,072.03c ni barhiṣi sadatāṃ somapītaye //	ni barhiṣi sadatām soma pītaye 
SA_GV01_rvh1-10u-8535	RV_5,073.01a yad adya sthaḥ parāvati yad arvāvaty aśvinā /	yat adya sthaḥ parāvati yat arvāvati aśvinā 
SA_GV01_rvh1-10u-8536	RV_5,073.01c yad vā purū purubhujā yad antarikṣa ā gatam //	yat vā purū puru bhujā yat antarikṣe ā gatam 
SA_GV01_rvh1-10u-8537	RV_5,073.02a iha tyā purubhūtamā purū daṃsāṃsi bibhratā /	iha tyā puru bhūtamā purū daṃsāṃsi bibhratā 
SA_GV01_rvh1-10u-8538	RV_5,073.02c varasyā yāmy adhrigū huve tuviṣṭamā bhuje //	varasyā yāmi adhrigū huve tuviṣṭamā bhuje 
SA_GV01_rvh1-10u-8539	RV_5,073.03a īrmānyad vapuṣe vapuś cakraṃ rathasya yemathuḥ /	īrmānyat vapuṣe vapuḥ cakram rathasya yemathuḥ 
SA_GV01_rvh1-10u-8540	RV_5,073.03c pary anyā nāhuṣā yugā mahnā rajāṃsi dīyathaḥ //	pari anyā nāhuṣā yugā mahnā rajāṃsi dīyathaḥ 
SA_GV01_rvh1-10u-8541	RV_5,073.04a tad ū ṣu vām enā kṛtaṃ viśvā yad vām anu ṣṭave /	tat u su vām enā kṛtam viśvā yat vām anu stave 
SA_GV01_rvh1-10u-8542	RV_5,073.04c nānā jātāv arepasā sam asme bandhum eyathuḥ //	nānā jātau arepasā sam asme bandhum eyathuḥ 
SA_GV01_rvh1-10u-8543	RV_5,073.05a ā yad vāṃ sūryā rathaṃ tiṣṭhad raghuṣyadaṃ sadā /	ā yat vām sūryā ratham tiṣṭhat raghuṣyadam sadā 
SA_GV01_rvh1-10u-8544	RV_5,073.05c pari vām aruṣā vayo ghṛṇā varanta ātapaḥ //	pari vām aruṣāḥ vayaḥ ghṛṇāḥ varante ātapaḥ 
SA_GV01_rvh1-10u-8545	RV_5,073.06a yuvor atriś ciketati narā sumnena cetasā /	yuvoḥ atriḥ ciketati narā sumnena cetasā 
SA_GV01_rvh1-10u-8546	RV_5,073.06c gharmaṃ yad vām arepasaṃ nāsatyāsnā bhuraṇyati //	gharmam yat vām arepasam nāsatya asnā bhuraṇyati 
SA_GV01_rvh1-10u-8547	RV_5,073.07a ugro vāṃ kakuho yayiḥ śṛṇve yāmeṣu saṃtaniḥ /	ugraḥ vām kakuhaḥ yayiḥ śṛṇve yāmeṣu saṃtaniḥ 
SA_GV01_rvh1-10u-8548	RV_5,073.07c yad vāṃ daṃsobhir aśvinātrir narāvavartati //	yat vām daṃsobhiḥ aśvinā atriḥ narā avavartati 
SA_GV01_rvh1-10u-8549	RV_5,073.08a madhva ū ṣu madhūyuvā rudrā siṣakti pipyuṣī /	madhvaḥ u su madhūyuvā rudrā siṣakti pipyuṣī 
SA_GV01_rvh1-10u-8550	RV_5,073.08c yat samudrāti parṣathaḥ pakvāḥ pṛkṣo bharanta vām //	yat samudra ati parṣathaḥ pakvāḥ pṛkṣaḥ bharanta vām 
SA_GV01_rvh1-10u-8551	RV_5,073.09a satyam id vā u aśvinā yuvām āhur mayobhuvā /	satyam id vai u aśvinā yuvām āhuḥ mayobhuvā 
SA_GV01_rvh1-10u-8552	RV_5,073.09c tā yāman yāmahūtamā yāmann ā mṛḷayattamā //	tā yāman yāmahūtamā yāman ā mṛḍayattamā 
SA_GV01_rvh1-10u-8553	RV_5,073.10a imā brahmāṇi vardhanāśvibhyāṃ santu śantamā /	imā brahmāṇi vardhana aśvibhyām santu śantamā 
SA_GV01_rvh1-10u-8554	RV_5,073.10c yā takṣāma rathāṃ ivāvocāma bṛhan namaḥ //	yā takṣāma rathān iva avocāma bṛhat namaḥ 
SA_GV01_rvh1-10u-8555	RV_5,074.01a kūṣṭho devāv aśvinādyā divo manāvasū /	devau aśvinā adyā divaḥ manāvasū 
SA_GV01_rvh1-10u-8556	RV_5,074.01c tac chravatho vṛṣaṇvasū atrir vām ā vivāsati //	tat śravathaḥ vṛṣaṇvasū atriḥ vām ā vivāsati 
SA_GV01_rvh1-10u-8557	RV_5,074.02a kuha tyā kuha nu śrutā divi devā nāsatyā /	kuha tyā kuha nu śrutā divi devā nāsatyā 
SA_GV01_rvh1-10u-8558	RV_5,074.02c kasminn ā yatatho jane ko vāṃ nadīnāṃ sacā //	kasmin ā yatathaḥ jane kaḥ vām nadīnām sacā 
SA_GV01_rvh1-10u-8559	RV_5,074.03a kaṃ yāthaḥ kaṃ ha gacchathaḥ kam acchā yuñjāthe ratham /	kam yāthaḥ kam ha gacchathaḥ kam acchā yuñjāthe ratham 
SA_GV01_rvh1-10u-8560	RV_5,074.03c kasya brahmāṇi raṇyatho vayaṃ vām uśmasīṣṭaye //	kasya brahmāṇi raṇyathaḥ vayam vām uśmasi iṣṭaye 
SA_GV01_rvh1-10u-8561	RV_5,074.04a pauraṃ cid dhy udaprutam paura paurāya jinvathaḥ /	pauram cit hi uda prutam paura paurāya jinvathaḥ 
SA_GV01_rvh1-10u-8562	RV_5,074.04c yad īṃ gṛbhītatātaye siṃham iva druhas pade //	yat īm gṛbhītatātaye siṃham iva druhaḥ pade 
SA_GV01_rvh1-10u-8563	RV_5,074.05a pra cyavānāj jujuruṣo vavrim atkaṃ na muñcathaḥ /	pra cyavānāt jujuruṣaḥ vavrim atkam na muñcathaḥ 
SA_GV01_rvh1-10u-8564	RV_5,074.05c yuvā yadī kṛthaḥ punar ā kāmam ṛṇve vadhvaḥ //	yuvā yadī kṛthaḥ punar ā kāmam ṛṇve vadhvaḥ 
SA_GV01_rvh1-10u-8565	RV_5,074.06a asti hi vām iha stotā smasi vāṃ saṃdṛśi śriye /	asti hi vām iha stotā smasi vām saṃdṛśi śriye 
SA_GV01_rvh1-10u-8566	RV_5,074.06c nū śrutam ma ā gatam avobhir vājinīvasū //	nu śrutam me ā gatam avobhiḥ vājinīvasū 
SA_GV01_rvh1-10u-8567	RV_5,074.07a ko vām adya purūṇām ā vavne martyānām /	kaḥ vām adya purūṇām ā vavne martyānām 
SA_GV01_rvh1-10u-8568	RV_5,074.07c ko vipro vipravāhasā ko yajñair vājinīvasū //	kaḥ vipraḥ vipra vāhasā kaḥ yajñaiḥ vājinīvasū 
SA_GV01_rvh1-10u-8569	RV_5,074.08a ā vāṃ ratho rathānāṃ yeṣṭho yātv aśvinā /	ā vām rathaḥ rathānām yeṣṭhaḥ yātu aśvinā 
SA_GV01_rvh1-10u-8570	RV_5,074.08c purū cid asmayus tira āṅgūṣo martyeṣv ā //	purū cit asmayuḥ tiras āṅgūṣaḥ martyeṣu ā 
SA_GV01_rvh1-10u-8571	RV_5,074.09a śam ū ṣu vām madhūyuvāsmākam astu carkṛtiḥ /	śam u su vām madhūyuvā asmākam astu carkṛtiḥ 
SA_GV01_rvh1-10u-8572	RV_5,074.09c arvācīnā vicetasā vibhiḥ śyeneva dīyatam //	arvācīnā vicetasā vibhiḥ śyenā iva dīyatam 
SA_GV01_rvh1-10u-8573	RV_5,074.10a aśvinā yad dha karhi cic chuśrūyātam imaṃ havam /	aśvinā yat ha karhi cit śuśrūyātam imam havam 
SA_GV01_rvh1-10u-8574	RV_5,074.10c vasvīr ū ṣu vām bhujaḥ pṛñcanti su vām pṛcaḥ //	vasvīḥ u su vām bhujaḥ pṛñcanti su vām pṛcaḥ 
SA_GV01_rvh1-10u-8575	RV_5,075.01a prati priyatamaṃ rathaṃ vṛṣaṇaṃ vasuvāhanam /	prati priyatamam ratham vṛṣaṇam vasu vāhanam 
SA_GV01_rvh1-10u-8576	RV_5,075.01c stotā vām aśvināv ṛṣi stomena prati bhūṣati mādhvī mama śrutaṃ havam //	stotā vām aśvinau ṛṣiḥ stomena prati bhūṣati mādhvī mama śrutam havam 
SA_GV01_rvh1-10u-8577	RV_5,075.02a atyāyātam aśvinā tiro viśvā ahaṃ sanā /	atyāyātam aśvinā tiras viśvāḥ aham 
SA_GV01_rvh1-10u-8578	RV_5,075.02c dasrā hiraṇyavartanī suṣumnā sindhuvāhasā mādhvī mama śrutaṃ havam //	dasrā hiraṇya vartanī suṣumnā sindhu vāhasā mādhvī mama śrutam havam 
SA_GV01_rvh1-10u-8579	RV_5,075.03a ā no ratnāni bibhratāv aśvinā gacchataṃ yuvam /	ā naḥ ratnāni bibhratau aśvinā gacchatam yuvam 
SA_GV01_rvh1-10u-8580	RV_5,075.03c rudrā hiraṇyavartanī juṣāṇā vājinīvasū mādhvī mama śrutaṃ havam //	rudrā hiraṇya vartanī juṣāṇā vājinīvasū mādhvī mama śrutam havam 
SA_GV01_rvh1-10u-8581	RV_5,075.04a suṣṭubho vāṃ vṛṣaṇvasū rathe vāṇīcy āhitā /	suṣṭubhaḥ vām vṛṣaṇvasū rathe vāṇīcī āhitā 
SA_GV01_rvh1-10u-8582	RV_5,075.04c uta vāṃ kakuho mṛgaḥ pṛkṣaḥ kṛṇoti vāpuṣo mādhvī mama śrutaṃ havam //	uta vām kakuhaḥ mṛgaḥ pṛkṣaḥ kṛṇoti vāpuṣaḥ mādhvī mama śrutam havam 
SA_GV01_rvh1-10u-8583	RV_5,075.05a bodhinmanasā rathyeṣirā havanaśrutā /	bodhinmanasā rathyā iṣirā havana śrutā 
SA_GV01_rvh1-10u-8584	RV_5,075.05c vibhiś cyavānam aśvinā ni yātho advayāvinam mādhvī mama śrutaṃ havam //	vibhiḥ cyavānam aśvinā ni yāthaḥ a dvayāvinam mādhvī mama śrutam havam 
SA_GV01_rvh1-10u-8585	RV_5,075.06a ā vāṃ narā manoyujo 'śvāsaḥ pruṣitapsavaḥ /	ā vām narā manaḥ yujaḥ śvāsaḥ pruṣitapsavaḥ 
SA_GV01_rvh1-10u-8586	RV_5,075.06c vayo vahantu pītaye saha sumnebhir aśvinā mādhvī mama śrutaṃ havam //	vayaḥ vahantu pītaye saha sumnebhiḥ aśvinā mādhvī mama śrutam havam 
SA_GV01_rvh1-10u-8587	RV_5,075.07a aśvināv eha gacchataṃ nāsatyā mā vi venatam /	aśvinau ā iha gacchatam nāsatyā mā vi venatam 
SA_GV01_rvh1-10u-8588	RV_5,075.07c tiraś cid aryayā pari vartir yātam adābhyā mādhvī mama śrutaṃ havam //	tiras cit aryayā pari vartiḥ yātam adābhyā mādhvī mama śrutam havam 
SA_GV01_rvh1-10u-8589	RV_5,075.08a asmin yajñe adābhyā jaritāraṃ śubhas patī /	asmin yajñe adābhyā jaritāram śubhaḥ patī 
SA_GV01_rvh1-10u-8590	RV_5,075.08c avasyum aśvinā yuvaṃ gṛṇantam upa bhūṣatho mādhvī mama śrutaṃ havam //	avasyum aśvinā yuvam gṛṇantam upa bhūṣathaḥ mādhvī mama śrutam havam 
SA_GV01_rvh1-10u-8591	RV_5,075.09a abhūd uṣā ruśatpaśur āgnir adhāyy ṛtviyaḥ /	abhūt uṣāḥ ruśat paśuḥ ā agniḥ adhāyi ṛtviyaḥ 
SA_GV01_rvh1-10u-8592	RV_5,075.09c ayoji vāṃ vṛṣaṇvasū ratho dasrāv amartyo mādhvī mama śrutaṃ havam //	ayoji vām vṛṣaṇvasū rathaḥ dasrau amartyaḥ mādhvī mama śrutam havam 
SA_GV01_rvh1-10u-8593	RV_5,076.01a ā bhāty agnir uṣasām anīkam ud viprāṇāṃ devayā vāco asthuḥ /	ā bhāti agniḥ uṣasām anīkam ud viprāṇām deva yāḥ vācaḥ asthuḥ 
SA_GV01_rvh1-10u-8594	RV_5,076.01c arvāñcā nūnaṃ rathyeha yātam pīpivāṃsam aśvinā gharmam accha //	arvāñcā nūnam rathyā iha yātam pīpivāṃsam aśvinā gharmam accha 
SA_GV01_rvh1-10u-8595	RV_5,076.02a na saṃskṛtam pra mimīto gamiṣṭhānti nūnam aśvinopastuteha /	na saṃskṛtam pra mimītaḥ gamiṣṭhā anti nūnam aśvinā upastutā iha 
SA_GV01_rvh1-10u-8596	RV_5,076.02c divābhipitve 'vasāgamiṣṭhā praty avartiṃ dāśuṣe śambhaviṣṭhā //	divā abhipitve vasa āgamiṣṭhā prati avartim dāśuṣe śambhaviṣṭhā 
SA_GV01_rvh1-10u-8597	RV_5,076.03a utā yātaṃ saṃgave prātar ahno madhyandina uditā sūryasya /	uta ā yātam saṃgave prātar ahnaḥ madhyandine uditā sūryasya 
SA_GV01_rvh1-10u-8598	RV_5,076.03c divā naktam avasā śantamena nedānīm pītir aśvinā tatāna //	divā naktam avasā śantamena nā idānīm pītiḥ aśvinā tatāna 
SA_GV01_rvh1-10u-8599	RV_5,076.04a idaṃ hi vām pradivi sthānam oka ime gṛhā aśvinedaṃ duroṇam /	idam hi vām pradivi sthānam okaḥ ime gṛhāḥ aśvinā idam duroṇam 
SA_GV01_rvh1-10u-8600	RV_5,076.04c ā no divo bṛhataḥ parvatād ādbhyo yātam iṣam ūrjaṃ vahantā //	ā naḥ divaḥ bṛhataḥ parvatāt ā adbhyaḥ yātam iṣam ūrjam vahantā 
SA_GV01_rvh1-10u-8601	RV_5,076.05a sam aśvinor avasā nūtanena mayobhuvā supraṇītī gamema /	sam aśvinoḥ avasā nūtanena mayobhuvā su praṇītī gamema 
SA_GV01_rvh1-10u-8602	RV_5,076.05c ā no rayiṃ vahatam ota vīrān ā viśvāny amṛtā saubhagāni //	ā naḥ rayim vahatam ā uta vīrān ā viśvāni amṛtā saubhagāni 
SA_GV01_rvh1-10u-8603	RV_5,077.01a prātaryāvāṇā prathamā yajadhvam purā gṛdhrād araruṣaḥ pibātaḥ /	prātaryāvāṇā prathamā yajadhvam purā gṛdhrāt a raruṣaḥ pibātaḥ 
SA_GV01_rvh1-10u-8604	RV_5,077.01c prātar hi yajñam aśvinā dadhāte pra śaṃsanti kavayaḥ pūrvabhājaḥ //	prātar hi yajñam aśvinā dadhāte pra śaṃsanti kavayaḥ pūrvabhājaḥ 
SA_GV01_rvh1-10u-8605	RV_5,077.02a prātar yajadhvam aśvinā hinota na sāyam asti devayā ajuṣṭam /	prātar yajadhvam aśvinā hinota na sāyam asti deva yāḥ a juṣṭam 
SA_GV01_rvh1-10u-8606	RV_5,077.02c utānyo asmad yajate vi cāvaḥ pūrvaḥ-pūrvo yajamāno vanīyān //	uta anyaḥ asmat yajate vi ca avaḥ pūrvaḥ pūrvaḥ yajamānaḥ vanīyān 
SA_GV01_rvh1-10u-8607	RV_5,077.03a hiraṇyatvaṅ madhuvarṇo ghṛtasnuḥ pṛkṣo vahann ā ratho vartate vām /	hiraṇya tvac madhu varṇaḥ ghṛta snuḥ pṛkṣaḥ vahan ā rathaḥ vartate vām 
SA_GV01_rvh1-10u-8608	RV_5,077.03c manojavā aśvinā vātaraṃhā yenātiyātho duritāni viśvā //	manaḥ javāḥ aśvinā vāta raṃhāḥ yena atiyāthaḥ duritāni viśvā 
SA_GV01_rvh1-10u-8609	RV_5,077.04a yo bhūyiṣṭhaṃ nāsatyābhyāṃ viveṣa caniṣṭham pitvo rarate vibhāge /	yaḥ bhūyiṣṭham nāsatyābhyām viveṣa caniṣṭham pitvaḥ rarate vibhāge 
SA_GV01_rvh1-10u-8610	RV_5,077.04c sa tokam asya pīparac chamībhir anūrdhvabhāsaḥ sadam it tuturyāt //	sa tokam asya pīparat śamībhiḥ an ūrdhva bhāsaḥ sadam id tuturyāt 
SA_GV01_rvh1-10u-8611	RV_5,077.05a sam aśvinor avasā nūtanena mayobhuvā supraṇītī gamema /	sam aśvinoḥ avasā nūtanena mayobhuvā su praṇītī gamema 
SA_GV01_rvh1-10u-8612	RV_5,077.05c ā no rayiṃ vahatam ota vīrān ā viśvāny amṛtā saubhagāni //	ā naḥ rayim vahatam ā uta vīrān ā viśvāni amṛtā saubhagāni 
SA_GV01_rvh1-10u-8613	RV_5,078.01a aśvināv eha gacchataṃ nāsatyā mā vi venatam /	aśvinau ā iha gacchatam nāsatyā mā vi venatam 
SA_GV01_rvh1-10u-8614	RV_5,078.01c haṃsāv iva patatam ā sutāṃ upa //	haṃsau iva patatam ā sutām upa 
SA_GV01_rvh1-10u-8615	RV_5,078.02a aśvinā hariṇāv iva gaurāv ivānu yavasam /	aśvinā hariṇau iva gaurau iva anu yavasam 
SA_GV01_rvh1-10u-8616	RV_5,078.02c haṃsāv iva patatam ā sutāṃ upa //	haṃsau iva patatam ā sutām upa 
SA_GV01_rvh1-10u-8617	RV_5,078.03a aśvinā vājinīvasū juṣethāṃ yajñam iṣṭaye /	aśvinā vājinīvasū juṣethām yajñam iṣṭaye 
SA_GV01_rvh1-10u-8618	RV_5,078.03c haṃsāv iva patatam ā sutāṃ upa //	haṃsau iva patatam ā sutām upa 
SA_GV01_rvh1-10u-8619	RV_5,078.04a atrir yad vām avarohann ṛbīsam ajohavīn nādhamāneva yoṣā /	atriḥ yat vām avarohan ṛbīsam ajohavīt nādhamānā iva yoṣā 
SA_GV01_rvh1-10u-8620	RV_5,078.04c śyenasya cij javasā nūtanenāgacchatam aśvinā śantamena //	śyenasya cit javasā nūtanena agacchatam aśvinā śantamena 
SA_GV01_rvh1-10u-8621	RV_5,078.05a vi jihīṣva vanaspate yoniḥ sūṣyantyā iva /	vi jihīṣva vanaspate yoniḥ sūṣyantyāḥ iva 
SA_GV01_rvh1-10u-8622	RV_5,078.05c śrutam me aśvinā havaṃ saptavadhriṃ ca muñcatam //	śrutam me aśvinā havam saptavadhrim ca muñcatam 
SA_GV01_rvh1-10u-8623	RV_5,078.06a bhītāya nādhamānāya ṛṣaye saptavadhraye /	bhītāya nādhamānāya ṛṣaye saptavadhraye 
SA_GV01_rvh1-10u-8624	RV_5,078.06c māyābhir aśvinā yuvaṃ vṛkṣaṃ saṃ ca vi cācathaḥ //	māyābhiḥ aśvinā yuvam vṛkṣam sam ca vi ca acathaḥ 
SA_GV01_rvh1-10u-8625	RV_5,078.07a yathā vātaḥ puṣkariṇīṃ samiṅgayati sarvataḥ /	yathā vātaḥ puṣkariṇīm samiṅgayati sarvatas 
SA_GV01_rvh1-10u-8626	RV_5,078.07c evā te garbha ejatu niraitu daśamāsyaḥ //	eva te garbhaḥ ejatu niraitu daśamāsyaḥ 
SA_GV01_rvh1-10u-8627	RV_5,078.08a yathā vāto yathā vanaṃ yathā samudra ejati /	yathā vātaḥ yathā vanam yathā samudraḥ ejati 
SA_GV01_rvh1-10u-8628	RV_5,078.08c evā tvaṃ daśamāsya sahāvehi jarāyuṇā //	eva tvam daśamāsya saha avehi jarāyuṇā 
SA_GV01_rvh1-10u-8629	RV_5,078.09a daśa māsāñ chaśayānaḥ kumāro adhi mātari /	daśa māsām śaśayānaḥ kumāraḥ adhi mātari 
SA_GV01_rvh1-10u-8630	RV_5,078.09c niraitu jīvo akṣato jīvo jīvantyā adhi //	niraitu jīvaḥ a kṣataḥ jīvaḥ jīvantyāḥ adhi 
SA_GV01_rvh1-10u-8631	RV_5,079.01a mahe no adya bodhayoṣo rāye divitmatī /	mahe naḥ adya bodhaya uṣaḥ rāye divitmatī 
SA_GV01_rvh1-10u-8632	RV_5,079.01c yathā cin no abodhayaḥ satyaśravasi vāyye sujāte aśvasūnṛte //	yathā cit naḥ abodhayaḥ satyaśravasi vāyye su jāte aśva sūnṛte 
SA_GV01_rvh1-10u-8633	RV_5,079.02a yā sunīthe śaucadrathe vy auccho duhitar divaḥ /	yā sunīthe śaucadrathe vi aucchaḥ duhitar divaḥ 
SA_GV01_rvh1-10u-8634	RV_5,079.02c sā vy uccha sahīyasi satyaśravasi vāyye sujāte aśvasūnṛte //	sā vi uccha sahīyasi satyaśravasi vāyye su jāte aśva sūnṛte 
SA_GV01_rvh1-10u-8635	RV_5,079.03a sā no adyābharadvasur vy ucchā duhitar divaḥ /	sā naḥ adyā ābharat vasuḥ vi uccha duhitar divaḥ 
SA_GV01_rvh1-10u-8636	RV_5,079.03c yo vy aucchaḥ sahīyasi satyaśravasi vāyye sujāte aśvasūnṛte //	yaḥ vi aucchaḥ sahīyasi satyaśravasi vāyye su jāte aśva sūnṛte 
SA_GV01_rvh1-10u-8637	RV_5,079.04a abhi ye tvā vibhāvari stomair gṛṇanti vahnayaḥ /	abhi ye tvā vibhāvari stomaiḥ gṛṇanti vahnayaḥ 
SA_GV01_rvh1-10u-8638	RV_5,079.04c maghair maghoni suśriyo dāmanvantaḥ surātayaḥ sujāte aśvasūnṛte //	maghaiḥ maghoni su śriyaḥ dāmanvantaḥ su rātayaḥ su jāte aśva sūnṛte 
SA_GV01_rvh1-10u-8639	RV_5,079.05a yac cid dhi te gaṇā ime chadayanti maghattaye /	yat cit hi te gaṇāḥ ime chadayanti maghattaye 
SA_GV01_rvh1-10u-8640	RV_5,079.05c pari cid vaṣṭayo dadhur dadato rādho ahrayaṃ sujāte aśvasūnṛte //	pari cit vaṣṭayaḥ dadataḥ rādhaḥ ahrayam su jāte aśva sūnṛte 
SA_GV01_rvh1-10u-8641	RV_5,079.06a aiṣu dhā vīravad yaśa uṣo maghoni sūriṣu /	ā eṣu dhāḥ vīravat yaśaḥ uṣaḥ maghoni sūriṣu 
SA_GV01_rvh1-10u-8642	RV_5,079.06c ye no rādhāṃsy ahrayā maghavāno arāsata sujāte aśvasūnṛte //	ye naḥ rādhāṃsi ahrayā maghavānaḥ arāsata su jāte aśva sūnṛte 
SA_GV01_rvh1-10u-8643	RV_5,079.07a tebhyo dyumnam bṛhad yaśa uṣo maghony ā vaha /	tebhyaḥ dyumnam bṛhat yaśaḥ uṣaḥ maghoni ā vaha 
SA_GV01_rvh1-10u-8644	RV_5,079.07c ye no rādhāṃsy aśvyā gavyā bhajanta sūrayaḥ sujāte aśvasūnṛte //	ye naḥ rādhāṃsi aśvyā gavyā bhajanta sūrayaḥ su jāte aśva sūnṛte 
SA_GV01_rvh1-10u-8645	RV_5,079.08a uta no gomatīr iṣa ā vahā duhitar divaḥ /	uta naḥ gomatīḥ iṣaḥ ā vaha duhitar divaḥ 
SA_GV01_rvh1-10u-8646	RV_5,079.08c sākaṃ sūryasya raśmibhiḥ śukraiḥ śocadbhir arcibhiḥ sujāte aśvasūnṛte //	sākam sūryasya raśmibhiḥ śukraiḥ śocadbhiḥ arcibhiḥ su jāte aśva sūnṛte 
SA_GV01_rvh1-10u-8647	RV_5,079.09a vy ucchā duhitar divo mā ciraṃ tanuthā apaḥ /	vi uccha duhitar divaḥ mā ciram tanuthāḥ apaḥ 
SA_GV01_rvh1-10u-8648	RV_5,079.09c net tvā stenaṃ yathā ripuṃ tapāti sūro arciṣā sujāte aśvasūnṛte //	na id tvā stenam yathā ripum tapāti sūraḥ arciṣā su jāte aśva sūnṛte 
SA_GV01_rvh1-10u-8649	RV_5,079.10a etāvad ved uṣas tvam bhūyo vā dātum arhasi /	etāvat vā id uṣaḥ tvam bhūyas vā dātum arhasi 
SA_GV01_rvh1-10u-8650	RV_5,079.10c yā stotṛbhyo vibhāvary ucchantī na pramīyase sujāte aśvasūnṛte //	yā stotṛbhyaḥ vibhāvarī ucchantī na pramīyase su jāte aśva sūnṛte 
SA_GV01_rvh1-10u-8651	RV_5,080.01a dyutadyāmānam bṛhatīm ṛtena ṛtāvarīm aruṇapsuṃ vibhātīm /	dyutat yāmānam bṛhatīm ṛtena ṛtāvarīm aruṇapsum vibhātīm 
SA_GV01_rvh1-10u-8652	RV_5,080.01c devīm uṣasaṃ svar āvahantīm prati viprāso matibhir jarante //	devīm uṣasam svar āvahantīm prati viprāsaḥ matibhiḥ jarante 
SA_GV01_rvh1-10u-8653	RV_5,080.02a eṣā janaṃ darśatā bodhayantī sugān pathaḥ kṛṇvatī yāty agre /	eṣā janam darśatā bodhayantī su gān pathaḥ kṛṇvatī yāti agre 
SA_GV01_rvh1-10u-8654	RV_5,080.02c bṛhadrathā bṛhatī viśvaminvoṣā jyotir yacchaty agre ahnām //	bṛhat rathā bṛhatī viśvaminvā uṣāḥ jyotiḥ yacchati agre ahnām 
SA_GV01_rvh1-10u-8655	RV_5,080.03a eṣā gobhir aruṇebhir yujānāsredhantī rayim aprāyu cakre /	eṣā gobhiḥ aruṇebhiḥ yujānā a sredhantī rayim aprāyu cakre 
SA_GV01_rvh1-10u-8656	RV_5,080.03c patho radantī suvitāya devī puruṣṭutā viśvavārā vi bhāti //	pathaḥ radantī suvitāya devī puruṣṭutā viśva vārā vi bhāti 
SA_GV01_rvh1-10u-8657	RV_5,080.04a eṣā vyenī bhavati dvibarhā āviṣkṛṇvānā tanvam purastāt /	eṣā vyenī bhavati dvibarhāḥ āviṣkṛṇvānā tanvam purastāt 
SA_GV01_rvh1-10u-8658	RV_5,080.04c ṛtasya panthām anv eti sādhu prajānatīva na diśo mināti //	ṛtasya panthām anu eti sādhu prajānatī iva na diśaḥ mināti 
SA_GV01_rvh1-10u-8659	RV_5,080.05a eṣā śubhrā na tanvo vidānordhveva snātī dṛśaye no asthāt /	eṣā śubhrā na tanvaḥ vidānā ūrdhvā iva snātī dṛśaye naḥ asthāt 
SA_GV01_rvh1-10u-8660	RV_5,080.05c apa dveṣo bādhamānā tamāṃsy uṣā divo duhitā jyotiṣāgāt //	apa dveṣaḥ bādhamānā tamāṃsi uṣāḥ divaḥ duhitā jyotiṣā āgāt 
SA_GV01_rvh1-10u-8661	RV_5,080.06a eṣā pratīcī duhitā divo nṝn yoṣeva bhadrā ni riṇīte apsaḥ /	eṣā pratīcī duhitā divaḥ nṝn yoṣā iva bhadrā ni riṇīte apsaḥ 
SA_GV01_rvh1-10u-8662	RV_5,080.06c vyūrṇvatī dāśuṣe vāryāṇi punar jyotir yuvatiḥ pūrvathākaḥ //	vyūrṇvatī dāśuṣe vāryāṇi punar jyotiḥ yuvatiḥ pūrvathā akaḥ 
SA_GV01_rvh1-10u-8663	RV_5,081.01a yuñjate mana uta yuñjate dhiyo viprā viprasya bṛhato vipaścitaḥ /	yuñjate manaḥ uta yuñjate dhiyaḥ viprāḥ viprasya bṛhataḥ vipaścitaḥ 
SA_GV01_rvh1-10u-8664	RV_5,081.01c vi hotrā dadhe vayunāvid eka in mahī devasya savituḥ pariṣṭutiḥ //	vi hotrā dadhe vayunā vid ekaḥ id mahī devasya savituḥ pariṣṭutiḥ 
SA_GV01_rvh1-10u-8665	RV_5,081.02a viśvā rūpāṇi prati muñcate kaviḥ prāsāvīd bhadraṃ dvipade catuṣpade /	viśvā rūpāṇi prati muñcate kaviḥ prāsāvīt bhadram dvipade catuṣpade 
SA_GV01_rvh1-10u-8666	RV_5,081.02c vi nākam akhyat savitā vareṇyo 'nu prayāṇam uṣaso vi rājati //	vi nākam akhyat savitā vareṇyaḥ nu prayāṇam uṣasaḥ vi rājati 
SA_GV01_rvh1-10u-8667	RV_5,081.03a yasya prayāṇam anv anya id yayur devā devasya mahimānam ojasā /	yasya prayāṇam anu anye id yayuḥ devāḥ devasya mahimānam ojasā 
SA_GV01_rvh1-10u-8668	RV_5,081.03c yaḥ pārthivāni vimame sa etaśo rajāṃsi devaḥ savitā mahitvanā //	yaḥ pārthivāni vimame saḥ etaśaḥ rajāṃsi devaḥ savitā mahitvanā 
SA_GV01_rvh1-10u-8669	RV_5,081.04a uta yāsi savitas trīṇi rocanota sūryasya raśmibhiḥ sam ucyasi /	uta yāsi savitar trīṇi rocanā uta sūryasya raśmibhiḥ sam ucyasi 
SA_GV01_rvh1-10u-8670	RV_5,081.04c uta rātrīm ubhayataḥ parīyasa uta mitro bhavasi deva dharmabhiḥ //	uta rātrīm ubhayatas parīyase uta mitraḥ bhavasi deva dharmabhiḥ 
SA_GV01_rvh1-10u-8671	RV_5,081.05a uteśiṣe prasavasya tvam eka id uta pūṣā bhavasi deva yāmabhiḥ /	uta īśiṣe prasavasya tvam ekaḥ id uta pūṣā bhavasi deva yāmabhiḥ 
SA_GV01_rvh1-10u-8672	RV_5,081.05c utedaṃ viśvam bhuvanaṃ vi rājasi śyāvāśvas te savita stomam ānaśe //	uta idam viśvam bhuvanam vi rājasi śyāvāśvaḥ te savitaḥ stomam ānaśe 
SA_GV01_rvh1-10u-8673	RV_5,082.01a tat savitur vṛṇīmahe vayaṃ devasya bhojanam /	tat savituḥ vṛṇīmahe vayam devasya bhojanam 
SA_GV01_rvh1-10u-8674	RV_5,082.01c śreṣṭhaṃ sarvadhātamaṃ turam bhagasya dhīmahi //	śreṣṭham sarva dhātamam turam bhagasya dhīmahi 
SA_GV01_rvh1-10u-8675	RV_5,082.02a asya hi svayaśastaraṃ savituḥ kac cana priyam /	asya hi sva yaśastaram savituḥ kad cana priyam 
SA_GV01_rvh1-10u-8676	RV_5,082.02c na minanti svarājyam //	na minanti sva rājyam 
SA_GV01_rvh1-10u-8677	RV_5,082.03a sa hi ratnāni dāśuṣe suvāti savitā bhagaḥ /	sa hi ratnāni dāśuṣe suvāti savitā bhagaḥ 
SA_GV01_rvh1-10u-8678	RV_5,082.03c tam bhāgaṃ citram īmahe //	tam bhāgam citram īmahe 
SA_GV01_rvh1-10u-8679	RV_5,082.04a adyā no deva savitaḥ prajāvat sāvīḥ saubhagam /	adyā naḥ deva savitar prajāvat sāvīḥ saubhagam 
SA_GV01_rvh1-10u-8680	RV_5,082.04c parā duṣṣvapnyaṃ suva //	parā duṣṣvapnyam suva 
SA_GV01_rvh1-10u-8681	RV_5,082.05a viśvāni deva savitar duritāni parā suva /	viśvāni deva savitar duritāni parā suva 
SA_GV01_rvh1-10u-8682	RV_5,082.05c yad bhadraṃ tan na ā suva //	yat bhadram tat naḥ ā suva 
SA_GV01_rvh1-10u-8683	RV_5,082.06a anāgaso aditaye devasya savituḥ save /	anāgasaḥ aditaye devasya savituḥ save 
SA_GV01_rvh1-10u-8684	RV_5,082.06c viśvā vāmāni dhīmahi //	viśvā vāmāni dhīmahi 
SA_GV01_rvh1-10u-8685	RV_5,082.07a ā viśvadevaṃ satpatiṃ sūktair adyā vṛṇīmahe /	ā viśva devam sat patim sūktaiḥ adya vṛṇīmahe 
SA_GV01_rvh1-10u-8686	RV_5,082.07c satyasavaṃ savitāram //	satya savam savitāram 
SA_GV01_rvh1-10u-8687	RV_5,082.08a ya ime ubhe ahanī pura ety aprayucchan /	yaḥ ime ubhe ahanī puras eti aprayucchan 
SA_GV01_rvh1-10u-8688	RV_5,082.08c svādhīr devaḥ savitā //	svādhīḥ devaḥ savitā 
SA_GV01_rvh1-10u-8689	RV_5,082.09a ya imā viśvā jātāny āśrāvayati ślokena /	yaḥ imā viśvā jātāni āśrāvayati ślokena 
SA_GV01_rvh1-10u-8690	RV_5,082.09c pra ca suvāti savitā //	pra ca suvāti savitā 
SA_GV01_rvh1-10u-8691	RV_5,083.01a acchā vada tavasaṃ gīrbhir ābhi stuhi parjanyaṃ namasā vivāsa /	acchā vada tavasam gīrbhiḥ ābhiḥ stuhi parjanyam namasā vivāsa 
SA_GV01_rvh1-10u-8692	RV_5,083.01c kanikradad vṛṣabho jīradānū reto dadhāty oṣadhīṣu garbham //	kanikradat vṛṣabhaḥ jīra dānuḥ retaḥ dadhāti oṣadhīṣu garbham 
SA_GV01_rvh1-10u-8693	RV_5,083.02a vi vṛkṣān hanty uta hanti rakṣaso viśvam bibhāya bhuvanam mahāvadhāt /	vi vṛkṣān hanti uta hanti rakṣasaḥ viśvam bibhāya bhuvanam mahā vadhāt 
SA_GV01_rvh1-10u-8694	RV_5,083.02c utānāgā īṣate vṛṣṇyāvato yat parjanya stanayan hanti duṣkṛtaḥ //	uta anāgāḥ īṣate vṛṣṇyāvataḥ yat parjanyaḥ stanayan hanti duṣkṛtaḥ 
SA_GV01_rvh1-10u-8695	RV_5,083.03a rathīva kaśayāśvāṃ abhikṣipann āvir dūtān kṛṇute varṣyāṃ aha /	rathī iva kaśayā aśvām abhikṣipan āvis dūtān kṛṇute varṣyām aha 
SA_GV01_rvh1-10u-8696	RV_5,083.03c dūrāt siṃhasya stanathā ud īrate yat parjanyaḥ kṛṇute varṣyaṃ nabhaḥ //	dūrāt siṃhasya stanathau ud īrate yat parjanyaḥ kṛṇute varṣyam nabhaḥ 
SA_GV01_rvh1-10u-8697	RV_5,083.04a pra vātā vānti patayanti vidyuta ud oṣadhīr jihate pinvate svaḥ /	pra vātāḥ vānti patayanti vidyutaḥ ud oṣadhīḥ jihate pinvate svar 
SA_GV01_rvh1-10u-8698	RV_5,083.04c irā viśvasmai bhuvanāya jāyate yat parjanyaḥ pṛthivīṃ retasāvati //	irā viśvasmai bhuvanāya jāyate yat parjanyaḥ pṛthivīm retasā avati 
SA_GV01_rvh1-10u-8699	RV_5,083.05a yasya vrate pṛthivī nannamīti yasya vrate śaphavaj jarbhurīti /	yasya vrate pṛthivī nannamīti yasya vrate śaphavat jarbhurīti 
SA_GV01_rvh1-10u-8700	RV_5,083.05c yasya vrata oṣadhīr viśvarūpāḥ sa naḥ parjanya mahi śarma yaccha //	yasya vrate oṣadhīḥ viśva rūpāḥ sa naḥ parjanya mahi śarma yaccha 
SA_GV01_rvh1-10u-8701	RV_5,083.06a divo no vṛṣṭim maruto rarīdhvam pra pinvata vṛṣṇo aśvasya dhārāḥ /	divaḥ naḥ vṛṣṭim marutaḥ rarīdhvam pra pinvata vṛṣṇaḥ aśvasya dhārāḥ 
SA_GV01_rvh1-10u-8702	RV_5,083.06c arvāṅ etena stanayitnunehy apo niṣiñcann asuraḥ pitā naḥ //	arvāṅ etena stanayitnunā ihi apaḥ niṣiñcan asuraḥ pitā naḥ 
SA_GV01_rvh1-10u-8703	RV_5,083.07a abhi kranda stanaya garbham ā dhā udanvatā pari dīyā rathena /	abhi kranda stanaya garbham ā dhāḥ udanvatā pari dīya rathena 
SA_GV01_rvh1-10u-8704	RV_5,083.07c dṛtiṃ su karṣa viṣitaṃ nyañcaṃ samā bhavantūdvato nipādāḥ //	dṛtim su karṣa viṣitam nyañcam samāḥ bhavantu udvataḥ nipādāḥ 
SA_GV01_rvh1-10u-8705	RV_5,083.08a mahāntaṃ kośam ud acā ni ṣiñca syandantāṃ kulyā viṣitāḥ purastāt /	mahāntam kośam ud aca ni siñca syandantām kulyāḥ viṣitāḥ purastāt 
SA_GV01_rvh1-10u-8706	RV_5,083.08c ghṛtena dyāvāpṛthivī vy undhi suprapāṇam bhavatv aghnyābhyaḥ //	ghṛtena dyāvāpṛthivī vi undhi su prapāṇam bhavatu aghnyābhyaḥ 
SA_GV01_rvh1-10u-8707	RV_5,083.09a yat parjanya kanikradat stanayan haṃsi duṣkṛtaḥ /	yat parjanya kanikradat stanayan haṃsi duṣkṛtaḥ 
SA_GV01_rvh1-10u-8708	RV_5,083.09c pratīdaṃ viśvam modate yat kiṃ ca pṛthivyām adhi //	prati idam viśvam modate yat kim ca pṛthivyām adhi 
SA_GV01_rvh1-10u-8709	RV_5,083.10a avarṣīr varṣam ud u ṣū gṛbhāyākar dhanvāny atyetavā u /	avarṣīḥ varṣam ud u su gṛbhāya akaḥ dhanvāni atyetavai u 
SA_GV01_rvh1-10u-8710	RV_5,083.10c ajījana oṣadhīr bhojanāya kam uta prajābhyo 'vido manīṣām //	ajījanaḥ oṣadhīḥ bhojanāya kam uta prajābhyaḥ vidaḥ manīṣām 
SA_GV01_rvh1-10u-8711	RV_5,084.01a baḷ itthā parvatānāṃ khidram bibharṣi pṛthivi /	baḷ itthā parvatānām khidram bibharṣi pṛthivi 
SA_GV01_rvh1-10u-8712	RV_5,084.01c pra yā bhūmim pravatvati mahnā jinoṣi mahini //	pra yā bhūmim pravatvati mahnā jinoṣi mahini 
SA_GV01_rvh1-10u-8713	RV_5,084.02a stomāsas tvā vicāriṇi prati ṣṭobhanty aktubhiḥ /	stomāsaḥ tvā vicāriṇi prati stobhanti aktubhiḥ 
SA_GV01_rvh1-10u-8714	RV_5,084.02c pra yā vājaṃ na heṣantam perum asyasy arjuni //	pra yā vājam na heṣantam perum asyasi arjuni 
SA_GV01_rvh1-10u-8715	RV_5,084.03a dṛḷhā cid yā vanaspatīn kṣmayā dardharṣy ojasā /	dṛḍhā cit yā vanaspatīn kṣmayā dardharṣi ojasā 
SA_GV01_rvh1-10u-8716	RV_5,084.03c yat te abhrasya vidyuto divo varṣanti vṛṣṭayaḥ //	yat te abhrasya vidyutaḥ divaḥ varṣanti vṛṣṭayaḥ 
SA_GV01_rvh1-10u-8717	RV_5,085.01a pra samrāje bṛhad arcā gabhīram brahma priyaṃ varuṇāya śrutāya /	pra samrāje bṛhat arcā gabhīram brahma priyam varuṇāya śrutāya 
SA_GV01_rvh1-10u-8718	RV_5,085.01c vi yo jaghāna śamiteva carmopastire pṛthivīṃ sūryāya //	vi yaḥ jaghāna śamitā iva carma upastire pṛthivīm sūryāya 
SA_GV01_rvh1-10u-8719	RV_5,085.02a vaneṣu vy antarikṣaṃ tatāna vājam arvatsu paya usriyāsu /	vaneṣu vi antarikṣam tatāna vājam arvatsu payaḥ usriyāsu 
SA_GV01_rvh1-10u-8720	RV_5,085.02c hṛtsu kratuṃ varuṇo apsv agniṃ divi sūryam adadhāt somam adrau //	hṛtsu kratum varuṇaḥ apsu agnim divi sūryam adadhāt somam adrau 
SA_GV01_rvh1-10u-8721	RV_5,085.03a nīcīnabāraṃ varuṇaḥ kavandham pra sasarja rodasī antarikṣam /	nīcīna bāram varuṇaḥ kabandham pra sasarja rodasī antarikṣam 
SA_GV01_rvh1-10u-8722	RV_5,085.03c tena viśvasya bhuvanasya rājā yavaṃ na vṛṣṭir vy unatti bhūma //	tena viśvasya bhuvanasya rājā yavam na vṛṣṭiḥ vi unatti bhūma 
SA_GV01_rvh1-10u-8723	RV_5,085.04a unatti bhūmim pṛthivīm uta dyāṃ yadā dugdhaṃ varuṇo vaṣṭy ād it /	unatti bhūmim pṛthivīm uta dyām yadā dugdham varuṇaḥ vaṣṭi āt id 
SA_GV01_rvh1-10u-8724	RV_5,085.04c sam abhreṇa vasata parvatāsas taviṣīyantaḥ śrathayanta vīrāḥ //	sam abhreṇa vasata parvatāsaḥ taviṣīyantaḥ śrathayanta vīrāḥ 
SA_GV01_rvh1-10u-8725	RV_5,085.05a imām ū ṣv āsurasya śrutasya mahīm māyāṃ varuṇasya pra vocam /	imām u su āsurasya śrutasya mahīm māyām varuṇasya pra vocam 
SA_GV01_rvh1-10u-8726	RV_5,085.05c māneneva tasthivāṃ antarikṣe vi yo mame pṛthivīṃ sūryeṇa //	mānena iva tasthivān antarikṣe vi yaḥ mame pṛthivīm sūryeṇa 
SA_GV01_rvh1-10u-8727	RV_5,085.06a imām ū nu kavitamasya māyām mahīṃ devasya nakir ā dadharṣa /	imām u nu kavitamasya māyām mahīm devasya nakir ā dadharṣa 
SA_GV01_rvh1-10u-8728	RV_5,085.06c ekaṃ yad udnā na pṛṇanty enīr āsiñcantīr avanayaḥ samudram //	ekam yat udnā na pṛṇanti enīḥ āsiñcantīḥ avanayaḥ samudram 
SA_GV01_rvh1-10u-8729	RV_5,085.07a aryamyaṃ varuṇa mitryaṃ vā sakhāyaṃ vā sadam id bhrātaraṃ vā /	aryamyam varuṇa mitryam vā sakhāyam vā sadam id bhrātaram vā 
SA_GV01_rvh1-10u-8730	RV_5,085.07c veśaṃ vā nityaṃ varuṇāraṇaṃ vā yat sīm āgaś cakṛmā śiśrathas tat //	veśam vā nityam varuṇa araṇam vā yat sīm āgaḥ cakṛma śiśrathaḥ tat 
SA_GV01_rvh1-10u-8731	RV_5,085.08a kitavāso yad riripur na dīvi yad vā ghā satyam uta yan na vidma /	kitavāsaḥ yat riripuḥ na dīvi yat vā gha satyam uta yat na vidma 
SA_GV01_rvh1-10u-8732	RV_5,085.08c sarvā tā vi ṣya śithireva devādhā te syāma varuṇa priyāsaḥ //	sarvā tā vi sya śithirā iva deva adha te syāma varuṇa priyāsaḥ 
SA_GV01_rvh1-10u-8733	RV_5,086.01a indrāgnī yam avatha ubhā vājeṣu martyam /	indra agnī yam avatha ubhā vājeṣu martyam 
SA_GV01_rvh1-10u-8734	RV_5,086.01c dṛḷhā cit sa pra bhedati dyumnā vāṇīr iva tritaḥ //	dṛḷhā cit sa pra bhedati dyumnā vāṇīḥ iva tritaḥ 
SA_GV01_rvh1-10u-8735	RV_5,086.02a yā pṛtanāsu duṣṭarā yā vājeṣu śravāyyā /	yā pṛtanāsu duṣṭarā yā vājeṣu śravāyyā 
SA_GV01_rvh1-10u-8736	RV_5,086.02c yā pañca carṣaṇīr abhīndrāgnī tā havāmahe //	yā pañca carṣaṇīḥ abhi indra agnī tā havāmahe 
SA_GV01_rvh1-10u-8737	RV_5,086.03a tayor id amavac chavas tigmā didyun maghonoḥ /	tayoḥ id amavat śavaḥ tigmā didyut maghonoḥ 
SA_GV01_rvh1-10u-8738	RV_5,086.03c prati druṇā gabhastyor gavāṃ vṛtraghna eṣate //	prati druṇā gabhastyoḥ gavām vṛtra ghne eṣate 
SA_GV01_rvh1-10u-8739	RV_5,086.04a tā vām eṣe rathānām indrāgnī havāmahe /	tā vām eṣe rathānām indra agnī havāmahe 
SA_GV01_rvh1-10u-8740	RV_5,086.04c patī turasya rādhaso vidvāṃsā girvaṇastamā //	patī turasya rādhasaḥ vidvāṃsā girvaṇastamā 
SA_GV01_rvh1-10u-8741	RV_5,086.05a tā vṛdhantāv anu dyūn martāya devāv adabhā /	tā vṛdhantau anu dyūn martāya devau adabhā 
SA_GV01_rvh1-10u-8742	RV_5,086.05c arhantā cit puro dadhe 'ṃśeva devāv arvate //	arhantā cit puras dadhe ṃśā iva devau arvate 
SA_GV01_rvh1-10u-8743	RV_5,086.06a evendrāgnibhyām ahāvi havyaṃ śūṣyaṃ ghṛtaṃ na pūtam adribhiḥ /	eva indra agnibhyām ahāvi havyam śūṣyam ghṛtam na pūtam adribhiḥ 
SA_GV01_rvh1-10u-8744	RV_5,086.06c tā sūriṣu śravo bṛhad rayiṃ gṛṇatsu didhṛtam iṣaṃ gṛṇatsu didhṛtam //	tā sūriṣu śravaḥ bṛhat rayim gṛṇatsu didhṛtam iṣam gṛṇatsu didhṛtam 
SA_GV01_rvh1-10u-8745	RV_5,087.01a pra vo mahe matayo yantu viṣṇave marutvate girijā evayāmarut /	pra vaḥ mahe matayaḥ yantu viṣṇave marutvate giri jāḥ eva yā marut 
SA_GV01_rvh1-10u-8746	RV_5,087.01c pra śardhāya prayajyave sukhādaye tavase bhandadiṣṭaye dhunivratāya śavase //	pra śardhāya prayajyave su khādaye tavase bhandat iṣṭaye dhuni vratāya śavase 
SA_GV01_rvh1-10u-8747	RV_5,087.02a pra ye jātā mahinā ye ca nu svayam pra vidmanā bruvata evayāmarut /	pra ye jātāḥ mahinā ye ca nu svayam pra vidmanā bruvate eva yā marut 
SA_GV01_rvh1-10u-8748	RV_5,087.02c kratvā tad vo maruto nādhṛṣe śavo dānā mahnā tad eṣām adhṛṣṭāso nādrayaḥ //	kratvā tat vaḥ marutaḥ na ādhṛṣe śavaḥ dānā mahnā tat eṣām adhṛṣṭāsaḥ na adrayaḥ 
SA_GV01_rvh1-10u-8749	RV_5,087.03a pra ye divo bṛhataḥ śṛṇvire girā suśukvānaḥ subhva evayāmarut /	pra ye divaḥ bṛhataḥ śṛṇvire girā su śukvānaḥ su bhvaḥ eva yā marut 
SA_GV01_rvh1-10u-8750	RV_5,087.03c na yeṣām irī sadhastha īṣṭa āṃ agnayo na svavidyutaḥ pra syandrāso dhunīnām //	na yeṣām sadhasthe īṣṭe ām agnayaḥ na sva vidyutaḥ pra syandrāsaḥ dhunīnām 
SA_GV01_rvh1-10u-8751	RV_5,087.04a sa cakrame mahato nir urukramaḥ samānasmāt sadasa evayāmarut /	sa cakrame mahataḥ niḥ uru kramaḥ samānasmāt sadasaḥ eva yā marut 
SA_GV01_rvh1-10u-8752	RV_5,087.04c yadāyukta tmanā svād adhi ṣṇubhir viṣpardhaso vimahaso jigāti śevṛdho nṛbhiḥ //	yadā ayukta tmanā svāt adhi snubhiḥ viṣpardhasaḥ vimahasaḥ jigāti śevṛdhaḥ nṛbhiḥ 
SA_GV01_rvh1-10u-8753	RV_5,087.05a svano na vo 'mavān rejayad vṛṣā tveṣo yayis taviṣa evayāmarut /	svanaḥ na vaḥ mavān rejayat vṛṣā tveṣaḥ yayiḥ taviṣaḥ eva yā marut 
SA_GV01_rvh1-10u-8754	RV_5,087.05c yenā sahanta ṛñjata svarociṣa sthāraśmāno hiraṇyayāḥ svāyudhāsa iṣmiṇaḥ //	yena sahantaḥ ṛñjata sva rociṣaḥ sthā raśmānaḥ hiraṇyayāḥ su āyudhāsaḥ iṣmiṇaḥ 
SA_GV01_rvh1-10u-8755	RV_5,087.06a apāro vo mahimā vṛddhaśavasas tveṣaṃ śavo 'vatv evayāmarut /	apāraḥ vaḥ mahimā vṛddha śavasaḥ tveṣam śavaḥ vatu eva yā marut 
SA_GV01_rvh1-10u-8756	RV_5,087.06c sthātāro hi prasitau saṃdṛśi sthana te na uruṣyatā nidaḥ śuśukvāṃso nāgnayaḥ //	sthātāraḥ hi prasitau saṃdṛśi sthana te naḥ uruṣyata nidaḥ śuśukvāṃsaḥ nā agnayaḥ 
SA_GV01_rvh1-10u-8757	RV_5,087.07a te rudrāsaḥ sumakhā agnayo yathā tuvidyumnā avantv evayāmarut /	te rudrāsaḥ su makhāḥ agnayaḥ yathā tuvi dyumnāḥ avantu eva yā marut 
SA_GV01_rvh1-10u-8758	RV_5,087.07c dīrgham pṛthu paprathe sadma pārthivaṃ yeṣām ajmeṣv ā mahaḥ śardhāṃsy adbhutainasām //	dīrgham pṛthu paprathe sadma pārthivam yeṣām ajmeṣu ā mahaḥ śardhāṃsi adbhuta enasām 
SA_GV01_rvh1-10u-8759	RV_5,087.08a adveṣo no maruto gātum etana śrotā havaṃ jaritur evayāmarut /	a dveṣaḥ naḥ marutaḥ gātum etana śrota havam jarituḥ eva yā marut 
SA_GV01_rvh1-10u-8760	RV_5,087.08c viṣṇor mahaḥ samanyavo yuyotana smad rathyo na daṃsanāpa dveṣāṃsi sanutaḥ //	viṣṇoḥ mahaḥ samanyavaḥ yuyotana smat rathyaḥ na daṃsanā apa dveṣāṃsi sanutar 
SA_GV01_rvh1-10u-8761	RV_5,087.09a gantā no yajñaṃ yajñiyāḥ suśami śrotā havam arakṣa evayāmarut /	ganta naḥ yajñam yajñiyāḥ suśami śrota havam arakṣaḥ eva yā marut 
SA_GV01_rvh1-10u-8762	RV_5,087.09c jyeṣṭhāso na parvatāso vyomani yūyaṃ tasya pracetasaḥ syāta durdhartavo nidaḥ //	jyeṣṭhāsaḥ na parvatāsaḥ vyomani yūyam tasya pracetasaḥ syāta durdhartavaḥ nidaḥ 
SA_GV01_rvh1-10u-8763	Ṛgveda 6	ṛgveda 
SA_GV01_rvh1-10u-8764	RV_6,001.01a tvaṃ hy agne prathamo manotāsyā dhiyo abhavo dasma hotā /	tvam hi agne prathamaḥ manotā asyāḥ dhiyaḥ abhavaḥ dasma hotā 
SA_GV01_rvh1-10u-8765	RV_6,001.01c tvaṃ sīṃ vṛṣann akṛṇor duṣṭarītu saho viśvasmai sahase sahadhyai //	tvam sīm vṛṣan akṛṇoḥ duṣṭarītu sahaḥ viśvasmai sahase sahadhyai 
SA_GV01_rvh1-10u-8766	RV_6,001.02a adhā hotā ny asīdo yajīyān iḷas pada iṣayann īḍyaḥ san /	adhā hotā ni asīdaḥ yajīyān iḷaḥ pade iṣayan īḍyaḥ san 
SA_GV01_rvh1-10u-8767	RV_6,001.02c taṃ tvā naraḥ prathamaṃ devayanto maho rāye citayanto anu gman //	tam tvā naraḥ prathamam devayantaḥ mahaḥ rāye citayantaḥ anu gman 
SA_GV01_rvh1-10u-8768	RV_6,001.03a vṛteva yantam bahubhir vasavyais tve rayiṃ jāgṛvāṃso anu gman /	vṛtā iva yantam bahubhiḥ vasavyaiḥ tve rayim jāgṛvāṃsaḥ anu gman 
SA_GV01_rvh1-10u-8769	RV_6,001.03c ruśantam agniṃ darśatam bṛhantaṃ vapāvantaṃ viśvahā dīdivāṃsam //	ruśantam agnim darśatam bṛhantam vapāvantam viśvahā dīdivāṃsam 
SA_GV01_rvh1-10u-8770	RV_6,001.04a padaṃ devasya namasā vyantaḥ śravasyavaḥ śrava āpann amṛktam /	padam devasya namasā vyantaḥ śravasyavaḥ śravaḥ āpan amṛktam 
SA_GV01_rvh1-10u-8771	RV_6,001.04c nāmāni cid dadhire yajñiyāni bhadrāyāṃ te raṇayanta saṃdṛṣṭau //	nāmāni cit dadhire yajñiyāni bhadrāyām te raṇayanta saṃdṛṣṭau 
SA_GV01_rvh1-10u-8772	RV_6,001.05a tvāṃ vardhanti kṣitayaḥ pṛthivyāṃ tvāṃ rāya ubhayāso janānām /	tvām vardhanti kṣitayaḥ pṛthivyām tvām rāyaḥ ubhayāsaḥ janānām 
SA_GV01_rvh1-10u-8773	RV_6,001.05c tvaṃ trātā taraṇe cetyo bhūḥ pitā mātā sadam in mānuṣāṇām //	tvam trātā taraṇe cetyaḥ bhūḥ pitā mātā sadam id mānuṣāṇām 
SA_GV01_rvh1-10u-8774	RV_6,001.06a saparyeṇyaḥ sa priyo vikṣv agnir hotā mandro ni ṣasādā yajīyān /	saparyeṇyaḥ sa priyaḥ vikṣu agniḥ hotā mandraḥ ni sasāda ā yajīyān 
SA_GV01_rvh1-10u-8775	RV_6,001.06c taṃ tvā vayaṃ dama ā dīdivāṃsam upa jñubādho namasā sadema //	tam tvā vayam dame ā dīdivāṃsam upa jñubādhaḥ namasā sadema 
SA_GV01_rvh1-10u-8776	RV_6,001.07a taṃ tvā vayaṃ sudhyo navyam agne sumnāyava īmahe devayantaḥ /	tam tvā vayam sudhyaḥ navyam agne sumnāyavaḥ īmahe devayantaḥ 
SA_GV01_rvh1-10u-8777	RV_6,001.07c tvaṃ viśo anayo dīdyāno divo agne bṛhatā rocanena //	tvam viśaḥ anayaḥ dīdyānaḥ divaḥ agne bṛhatā rocanena 
SA_GV01_rvh1-10u-8778	RV_6,001.08a viśāṃ kaviṃ viśpatiṃ śaśvatīnāṃ nitośanaṃ vṛṣabhaṃ carṣaṇīnām /	viśām kavim viśpatim śaśvatīnām nitośanam vṛṣabham carṣaṇīnām 
SA_GV01_rvh1-10u-8779	RV_6,001.08c pretīṣaṇim iṣayantam pāvakaṃ rājantam agniṃ yajataṃ rayīṇām //	pretīṣaṇim iṣayantam pāvakam rājantam agnim yajatam rayīṇām 
SA_GV01_rvh1-10u-8780	RV_6,001.09a so agna īje śaśame ca marto yas ta ānaṭ samidhā havyadātim /	saḥ agne īje śaśame ca martaḥ yaḥ te ānaṭ samidhā havya dātim 
SA_GV01_rvh1-10u-8781	RV_6,001.09c ya āhutim pari vedā namobhir viśvet sa vāmā dadhate tvotaḥ //	yaḥ āhutim pari veda namobhiḥ viśvā id sa vāmā dadhate tvotaḥ 
SA_GV01_rvh1-10u-8782	RV_6,001.10a asmā u te mahi mahe vidhema namobhir agne samidhota havyaiḥ /	asmai u te mahi mahe vidhema namobhiḥ agne samidhā uta havyaiḥ 
SA_GV01_rvh1-10u-8783	RV_6,001.10c vedī sūno sahaso gīrbhir ukthair ā te bhadrāyāṃ sumatau yatema //	vedī sūno sahasaḥ gīrbhiḥ ukthaiḥ ā te bhadrāyām sumatau yatema 
SA_GV01_rvh1-10u-8784	RV_6,001.11a ā yas tatantha rodasī vi bhāsā śravobhiś ca śravasyas tarutraḥ /	ā yaḥ tatantha rodasī vi bhāsā śravobhiḥ ca śravasyaḥ tarutraḥ 
SA_GV01_rvh1-10u-8785	RV_6,001.11c bṛhadbhir vājai sthavirebhir asme revadbhir agne vitaraṃ vi bhāhi //	bṛhadbhiḥ vājaiḥ sthavirebhiḥ asme revadbhiḥ agne vitaram vi bhāhi 
SA_GV01_rvh1-10u-8786	RV_6,001.12a nṛvad vaso sadam id dhehy asme bhūri tokāya tanayāya paśvaḥ /	nṛvat vaso sadam id dhehi asme bhūri tokāya tanayāya paśvaḥ 
SA_GV01_rvh1-10u-8787	RV_6,001.12c pūrvīr iṣo bṛhatīr āre-aghā asme bhadrā sauśravasāni santu //	pūrvīḥ iṣaḥ bṛhatīḥ āreaghāḥ asme bhadrā sauśravasāni santu 
SA_GV01_rvh1-10u-8788	RV_6,001.13a purūṇy agne purudhā tvāyā vasūni rājan vasutā te aśyām /	purūṇi agne purudhā tvāyā vasūni rājan vasu tā te aśyām 
SA_GV01_rvh1-10u-8789	RV_6,001.13c purūṇi hi tve puruvāra santy agne vasu vidhate rājani tve //	purūṇi hi tve puru vāra santi agne vasu vidhate rājani tve 
SA_GV01_rvh1-10u-8790	RV_6,002.01a tvaṃ hi kṣaitavad yaśo 'gne mitro na patyase /	tvam hi kṣaitavat yaśaḥ gne mitraḥ na patyase 
SA_GV01_rvh1-10u-8791	RV_6,002.01c tvaṃ vicarṣaṇe śravo vaso puṣṭiṃ na puṣyasi //	tvam vicarṣaṇe śravaḥ vaso puṣṭim na puṣyasi 
SA_GV01_rvh1-10u-8792	RV_6,002.02a tvāṃ hi ṣmā carṣaṇayo yajñebhir gīrbhir īḷate /	tvām hi sma carṣaṇayaḥ yajñebhiḥ gīrbhiḥ īḍate 
SA_GV01_rvh1-10u-8793	RV_6,002.02c tvāṃ vājī yāty avṛko rajastūr viśvacarṣaṇiḥ //	tvām vājī yāti a vṛkaḥ rajastūr viśvacarṣaṇiḥ 
SA_GV01_rvh1-10u-8794	RV_6,002.03a sajoṣas tvā divo naro yajñasya ketum indhate /	sajoṣaḥ tvā divaḥ naraḥ yajñasya ketum indhate 
SA_GV01_rvh1-10u-8795	RV_6,002.03c yad dha sya mānuṣo janaḥ sumnāyur juhve adhvare //	yat ha sya mānuṣaḥ janaḥ sumnāyuḥ juhve adhvare 
SA_GV01_rvh1-10u-8796	RV_6,002.04a ṛdhad yas te sudānave dhiyā martaḥ śaśamate /	ṛdhat yaḥ te sudānave dhiyā martaḥ śaśamate 
SA_GV01_rvh1-10u-8797	RV_6,002.04c ūtī ṣa bṛhato divo dviṣo aṃho na tarati //	ūtī sa bṛhataḥ divaḥ dviṣaḥ aṃhaḥ na tarati 
SA_GV01_rvh1-10u-8798	RV_6,002.05a samidhā yas ta āhutiṃ niśitim martyo naśat /	samidhā yaḥ te āhutim niśitim martyaḥ naśat 
SA_GV01_rvh1-10u-8799	RV_6,002.05c vayāvantaṃ sa puṣyati kṣayam agne śatāyuṣam //	vayāvantam sa puṣyati kṣayam agne śata āyuṣam 
SA_GV01_rvh1-10u-8800	RV_6,002.06a tveṣas te dhūma ṛṇvati divi ṣañ chukra ātataḥ /	tveṣaḥ te dhūmaḥ ṛṇvati divi sam śukraḥ ātataḥ 
SA_GV01_rvh1-10u-8801	RV_6,002.06c sūro na hi dyutā tvaṃ kṛpā pāvaka rocase //	sūraḥ na hi dyutā tvam kṛpā pāvaka rocase 
SA_GV01_rvh1-10u-8802	RV_6,002.07a adhā hi vikṣv īḍyo 'si priyo no atithiḥ /	adhā hi vikṣu īḍyaḥ si priyaḥ naḥ atithiḥ 
SA_GV01_rvh1-10u-8803	RV_6,002.07c raṇvaḥ purīva jūryaḥ sūnur na trayayāyyaḥ //	raṇvaḥ puri iva jūryaḥ sūnuḥ na trayayāyyaḥ 
SA_GV01_rvh1-10u-8804	RV_6,002.08a kratvā hi droṇe ajyase 'gne vājī na kṛtvyaḥ /	kratvā hi droṇe ajyase gne vājī na kṛtvyaḥ 
SA_GV01_rvh1-10u-8805	RV_6,002.08c parijmeva svadhā gayo 'tyo na hvāryaḥ śiśuḥ //	parijmā iva svadhā gaya u tyaḥ na hvāryaḥ śiśuḥ 
SA_GV01_rvh1-10u-8806	RV_6,002.09a tvaṃ tyā cid acyutāgne paśur na yavase /	tvam tyā cit acyutā agne paśuḥ na yavase 
SA_GV01_rvh1-10u-8807	RV_6,002.09c dhāmā ha yat te ajara vanā vṛścanti śikvasaḥ //	dhāmā ha yat te ajara vanā vṛścanti śikvasaḥ 
SA_GV01_rvh1-10u-8808	RV_6,002.10a veṣi hy adhvarīyatām agne hotā dame viśām /	veṣi hi adhvarīyatām agne hotā dame viśām 
SA_GV01_rvh1-10u-8809	RV_6,002.10c samṛdho viśpate kṛṇu juṣasva havyam aṅgiraḥ //	samṛdhaḥ viśpate kṛṇu juṣasva havyam aṅgiraḥ 
SA_GV01_rvh1-10u-8810	RV_6,002.11a acchā no mitramaho deva devān agne vocaḥ sumatiṃ rodasyoḥ /	acchā naḥ mitra mahas deva devān agne vocaḥ sumatim rodasyoḥ 
SA_GV01_rvh1-10u-8811	RV_6,002.11c vīhi svastiṃ sukṣitiṃ divo nṝn dviṣo aṃhāṃsi duritā tarema tā tarema tavāvasā tarema //	vīhi svastim su kṣitim divaḥ nṝn dviṣaḥ aṃhāṃsi duritā tarema tā tarema tava avasā tarema 
SA_GV01_rvh1-10u-8812	RV_6,003.01a agne sa kṣeṣad ṛtapā ṛtejā uru jyotir naśate devayuṣ ṭe /	agne sa kṣeṣat ṛta pāḥ ṛta jāḥ uru jyotiḥ naśate devayuḥ te 
SA_GV01_rvh1-10u-8813	RV_6,003.01c yaṃ tvam mitreṇa varuṇaḥ sajoṣā deva pāsi tyajasā martam aṃhaḥ //	yam tvam mitreṇa varuṇaḥ sajoṣāḥ deva pāsi tyajasā martam aṃhaḥ 
SA_GV01_rvh1-10u-8814	RV_6,003.02a īje yajñebhiḥ śaśame śamībhir ṛdhadvārāyāgnaye dadāśa /	īje yajñebhiḥ śaśame śamībhiḥ ṛdha dvārāya agnaye dadāśa 
SA_GV01_rvh1-10u-8815	RV_6,003.02c evā cana taṃ yaśasām ajuṣṭir nāṃho martaṃ naśate na pradṛptiḥ //	evā cana tam yaśasām ajuṣṭiḥ na aṃhaḥ martam naśate na pradṛptiḥ 
SA_GV01_rvh1-10u-8816	RV_6,003.03a sūro na yasya dṛśatir arepā bhīmā yad eti śucatas ta ā dhīḥ /	sūraḥ na yasya dṛśatiḥ arepāḥ bhīmā yat eti śucataḥ te ā dhīḥ 
SA_GV01_rvh1-10u-8817	RV_6,003.03c heṣasvataḥ śurudho nāyam aktoḥ kutrā cid raṇvo vasatir vanejāḥ //	heṣasvataḥ śurudhaḥ na ayam aktoḥ kutrā cit raṇvaḥ vasatiḥ vanejāḥ 
SA_GV01_rvh1-10u-8818	RV_6,003.04a tigmaṃ cid ema mahi varpo asya bhasad aśvo na yamasāna āsā /	tigmam cit ema mahi varpaḥ asya bhasad aśvaḥ na yamasānaḥ āsā 
SA_GV01_rvh1-10u-8819	RV_6,003.04c vijehamānaḥ paraśur na jihvāṃ dravir na drāvayati dāru dhakṣat //	vijehamānaḥ paraśuḥ na jihvām draviḥ na drāvayati dāru dhakṣat 
SA_GV01_rvh1-10u-8820	RV_6,003.05a sa id asteva prati dhād asiṣyañ chiśīta tejo 'yaso na dhārām /	saḥ id astā iva prati dhāt asiṣyam śiśīta tejaḥ yasaḥ na dhārām 
SA_GV01_rvh1-10u-8821	RV_6,003.05c citradhrajatir aratir yo aktor ver na druṣadvā raghupatmajaṃhāḥ //	citra dhrajatiḥ aratiḥ yaḥ aktoḥ veḥ na druṣadvāḥ raghu patma jaṃhāḥ 
SA_GV01_rvh1-10u-8822	RV_6,003.06a sa īṃ rebho na prati vasta usrāḥ śociṣā rārapīti mitramahāḥ /	saḥ īm rebhaḥ na prati vaste usrāḥ śociṣā rārapīti mitra mahāḥ 
SA_GV01_rvh1-10u-8823	RV_6,003.06c naktaṃ ya īm aruṣo yo divā nṝn amartyo aruṣo yo divā nṝn //	naktam yaḥ īm aruṣaḥ yaḥ divā nṝn amartyaḥ aruṣaḥ yaḥ divā nṝn 
SA_GV01_rvh1-10u-8824	RV_6,003.07a divo na yasya vidhato navīnod vṛṣā rukṣa oṣadhīṣu nūnot /	divaḥ na yasya vidhataḥ navīnot vṛṣā rukṣaḥ oṣadhīṣu nūnot 
SA_GV01_rvh1-10u-8825	RV_6,003.07c ghṛṇā na yo dhrajasā patmanā yann ā rodasī vasunā daṃ supatnī //	ghṛṇā na yaḥ dhrajasā patmanā yan ā rodasī vasunā dam su patnī 
SA_GV01_rvh1-10u-8826	RV_6,003.08a dhāyobhir vā yo yujyebhir arkair vidyun na davidyot svebhiḥ śuṣmaiḥ /	dhāyobhiḥ vā yaḥ yujyebhiḥ arkaiḥ vidyut na davidyot svebhiḥ śuṣmaiḥ 
SA_GV01_rvh1-10u-8827	RV_6,003.08c śardho vā yo marutāṃ tatakṣa ṛbhur na tveṣo rabhasāno adyaut //	śardhaḥ vā yaḥ marutām tatakṣa ṛbhuḥ na tveṣaḥ rabhasānaḥ adyaut 
SA_GV01_rvh1-10u-8828	RV_6,004.01a yathā hotar manuṣo devatātā yajñebhiḥ sūno sahaso yajāsi /	yathā hotar manuṣaḥ devatātā yajñebhiḥ sūno sahasaḥ yajāsi 
SA_GV01_rvh1-10u-8829	RV_6,004.01c evā no adya samanā samānān uśann agna uśato yakṣi devān //	eva naḥ adya samanā samānān uśan agne uśataḥ yakṣi devān 
SA_GV01_rvh1-10u-8830	RV_6,004.02a sa no vibhāvā cakṣaṇir na vastor agnir vandāru vedyaś cano dhāt /	sa naḥ vibhāvā cakṣaṇiḥ na vastoḥ agniḥ vandāru vedyaḥ canaḥ dhāt 
SA_GV01_rvh1-10u-8831	RV_6,004.02c viśvāyur yo amṛto martyeṣūṣarbhud bhūd atithir jātavedāḥ //	viśvāyuḥ yaḥ amṛtaḥ martyeṣu uṣarbudh bhūt atithiḥ jātavedāḥ 
SA_GV01_rvh1-10u-8832	RV_6,004.03a dyāvo na yasya panayanty abhvam bhāsāṃsi vaste sūryo na śukraḥ /	dyāvaḥ na yasya panayanti abhvam bhāsāṃsi vaste sūryaḥ na śukraḥ 
SA_GV01_rvh1-10u-8833	RV_6,004.03c vi ya inoty ajaraḥ pāvako 'śnasya cic chiśnathat pūrvyāṇi //	vi yaḥ inoti ajaraḥ pāvakaḥ śnasya cit śiśnathat pūrvyāṇi 
SA_GV01_rvh1-10u-8834	RV_6,004.04a vadmā hi sūno asy admasadvā cakre agnir januṣājmānnam /	vadmā hi sūno asi adma sadvā cakre agniḥ januṣā ajma annam 
SA_GV01_rvh1-10u-8835	RV_6,004.04c sa tvaṃ na ūrjasana ūrjaṃ dhā rājeva jer avṛke kṣeṣy antaḥ //	sa tvam naḥ ūrja sane ūrjam dhāḥ rājā iva jeḥ avṛke kṣeṣi antar 
SA_GV01_rvh1-10u-8836	RV_6,004.05a nitikti yo vāraṇam annam atti vāyur na rāṣṭry aty ety aktūn /	nitikti yaḥ vā araṇam annam atti vāyuḥ na rāṣṭrī ati eti aktūn 
SA_GV01_rvh1-10u-8837	RV_6,004.05c turyāma yas ta ādiśām arātīr atyo na hrutaḥ patataḥ parihrut //	turyāma yaḥ te ādiśām arātīḥ atyaḥ na hrutaḥ patataḥ parihrut 
SA_GV01_rvh1-10u-8838	RV_6,004.06a ā sūryo na bhānumadbhir arkair agne tatantha rodasī vi bhāsā /	ā sūryaḥ na bhānumadbhiḥ arkaiḥ agne tatantha rodasī vi bhāsā 
SA_GV01_rvh1-10u-8839	RV_6,004.06c citro nayat pari tamāṃsy aktaḥ śociṣā patmann auśijo na dīyan //	citraḥ nayat pari tamāṃsi aktaḥ śociṣā patman auśijaḥ na dīyan 
SA_GV01_rvh1-10u-8840	RV_6,004.07a tvāṃ hi mandratamam arkaśokair vavṛmahe mahi naḥ śroṣy agne /	tvām hi mandratamam arka śokaiḥ vavṛmahe mahi naḥ śroṣi agne 
SA_GV01_rvh1-10u-8841	RV_6,004.07c indraṃ na tvā śavasā devatā vāyum pṛṇanti rādhasā nṛtamāḥ //	indram na tvā śavasā devatāḥ vāyum pṛṇanti rādhasā nṛtamāḥ 
SA_GV01_rvh1-10u-8842	RV_6,004.08a nū no agne 'vṛkebhiḥ svasti veṣi rāyaḥ pathibhiḥ parṣy aṃhaḥ /	nu naḥ agne vṛkebhiḥ svasti veṣi rāyaḥ pathibhiḥ parṣi aṃhaḥ 
SA_GV01_rvh1-10u-8843	RV_6,004.08c tā sūribhyo gṛṇate rāsi sumnam madema śatahimāḥ suvīrāḥ //	tā sūribhyaḥ gṛṇate rāsi sumnam madema śata himāḥ su vīrāḥ 
SA_GV01_rvh1-10u-8844	RV_6,005.01a huve vaḥ sūnuṃ sahaso yuvānam adroghavācam matibhir yaviṣṭham /	huve vaḥ sūnum sahasaḥ yuvānam adrogha vācam matibhiḥ yaviṣṭham 
SA_GV01_rvh1-10u-8845	RV_6,005.01c ya invati draviṇāni pracetā viśvavārāṇi puruvāro adhruk //	yaḥ invati draviṇāni pracetāḥ viśva vārāṇi puru vāraḥ adruh 
SA_GV01_rvh1-10u-8846	RV_6,005.02a tve vasūni purvaṇīka hotar doṣā vastor erire yajñiyāsaḥ /	tve vasūni purvaṇīka hotar doṣā vastoḥ erire yajñiyāsaḥ 
SA_GV01_rvh1-10u-8847	RV_6,005.02c kṣāmeva viśvā bhuvanāni yasmin saṃ saubhagāni dadhire pāvake //	kṣāma iva viśvā bhuvanāni yasmin sam saubhagāni dadhire pāvake 
SA_GV01_rvh1-10u-8848	RV_6,005.03a tvaṃ vikṣu pradivaḥ sīda āsu kratvā rathīr abhavo vāryāṇām /	tvam vikṣu pradivaḥ sīdaḥ āsu kratvā rathīḥ abhavaḥ vāryāṇām 
SA_GV01_rvh1-10u-8849	RV_6,005.03c ata inoṣi vidhate cikitvo vy ānuṣag jātavedo vasūni //	atas inoṣi vidhate cikitvaḥ vi ānuṣak jātavedaḥ vasūni 
SA_GV01_rvh1-10u-8850	RV_6,005.04a yo naḥ sanutyo abhidāsad agne yo antaro mitramaho vanuṣyāt /	yaḥ naḥ sanutyaḥ abhidāsat agne yaḥ antaraḥ mitra mahas vanuṣyāt 
SA_GV01_rvh1-10u-8851	RV_6,005.04c tam ajarebhir vṛṣabhis tava svais tapā tapiṣṭha tapasā tapasvān //	tam ajarebhiḥ vṛṣabhiḥ tava svaiḥ tapa tapiṣṭha tapasā tapasvān 
SA_GV01_rvh1-10u-8852	RV_6,005.05a yas te yajñena samidhā ya ukthair arkebhiḥ sūno sahaso dadāśat /	yaḥ te yajñena samidhā yaḥ ukthaiḥ arkebhiḥ sūno sahasaḥ dadāśat 
SA_GV01_rvh1-10u-8853	RV_6,005.05c sa martyeṣv amṛta pracetā rāyā dyumnena śravasā vi bhāti //	sa martyeṣu amṛta pracetāḥ rāyā dyumnena śravasā vi bhāti 
SA_GV01_rvh1-10u-8854	RV_6,005.06a sa tat kṛdhīṣitas tūyam agne spṛdho bādhasva sahasā sahasvān /	sa tat kṛdhi iṣitaḥ tūyam agne spṛdhaḥ bādhasva sahasā sahasvān 
SA_GV01_rvh1-10u-8855	RV_6,005.06c yac chasyase dyubhir akto vacobhis taj juṣasva jaritur ghoṣi manma //	yat śasyase dyubhiḥ aktaḥ vacobhiḥ tat juṣasva jarituḥ ghoṣi manma 
SA_GV01_rvh1-10u-8856	RV_6,005.07a aśyāma taṃ kāmam agne tavotī aśyāma rayiṃ rayivaḥ suvīram /	aśyāma tam kāmam agne tava ūtī aśyāma rayim rayivas su vīram 
SA_GV01_rvh1-10u-8857	RV_6,005.07c aśyāma vājam abhi vājayanto 'śyāma dyumnam ajarājaraṃ te //	aśyāma vājam abhi vājayantaḥ śyāma dyumnam ajara ajaram te 
SA_GV01_rvh1-10u-8858	RV_6,006.01a pra navyasā sahasaḥ sūnum acchā yajñena gātum ava icchamānaḥ /	pra navyasā sahasaḥ sūnum acchā yajñena gātum avaḥ icchamānaḥ 
SA_GV01_rvh1-10u-8859	RV_6,006.01c vṛścadvanaṃ kṛṣṇayāmaṃ ruśantaṃ vītī hotāraṃ divyaṃ jigāti //	vṛścat vanam kṛṣṇa yāmam ruśantam vītī hotāram divyam jigāti 
SA_GV01_rvh1-10u-8860	RV_6,006.02a sa śvitānas tanyatū rocanasthā ajarebhir nānadadbhir yaviṣṭhaḥ /	sa śvitānaḥ tanyatuḥ rocana sthāḥ ajarebhiḥ nānadadbhiḥ yaviṣṭhaḥ 
SA_GV01_rvh1-10u-8861	RV_6,006.02c yaḥ pāvakaḥ purutamaḥ purūṇi pṛthūny agnir anuyāti bharvan //	yaḥ pāvakaḥ purutamaḥ purūṇi pṛthūni agniḥ anuyāti bharvan 
SA_GV01_rvh1-10u-8862	RV_6,006.03a vi te viṣvag vātajūtāso agne bhāmāsaḥ śuce śucayaś caranti /	vi te viṣvak vāta jūtāsaḥ agne bhāmāsaḥ śuce śucayaḥ caranti 
SA_GV01_rvh1-10u-8863	RV_6,006.03c tuvimrakṣāso divyā navagvā vanā vananti dhṛṣatā rujantaḥ //	tuvi mrakṣāsaḥ divyāḥ navagvāḥ vanā vananti dhṛṣatā rujantaḥ 
SA_GV01_rvh1-10u-8864	RV_6,006.04a ye te śukrāsaḥ śucayaḥ śuciṣmaḥ kṣāṃ vapanti viṣitāso aśvāḥ /	ye te śukrāsaḥ śucayaḥ śuciṣmas kṣām vapanti viṣitāsaḥ aśvāḥ 
SA_GV01_rvh1-10u-8865	RV_6,006.04c adha bhramas ta urviyā vi bhāti yātayamāno adhi sānu pṛśneḥ //	adha bhramaḥ te urviyā vi bhāti yātayamānaḥ adhi sānu pṛśneḥ 
SA_GV01_rvh1-10u-8866	RV_6,006.05a adha jihvā pāpatīti pra vṛṣṇo goṣuyudho nāśaniḥ sṛjānā /	adha jihvā pāpatīti pra vṛṣṇaḥ goṣuyudhaḥ na aśaniḥ sṛjānā 
SA_GV01_rvh1-10u-8867	RV_6,006.05c śūrasyeva prasitiḥ kṣātir agner durvartur bhīmo dayate vanāni //	śūrasya iva prasitiḥ kṣātiḥ agneḥ durvartuḥ bhīmaḥ dayate vanāni 
SA_GV01_rvh1-10u-8868	RV_6,006.06a ā bhānunā pārthivāni jrayāṃsi mahas todasya dhṛṣatā tatantha /	ā bhānunā pārthivāni jrayāṃsi mahaḥ todasya dhṛṣatā tatantha 
SA_GV01_rvh1-10u-8869	RV_6,006.06c sa bādhasvāpa bhayā sahobhi spṛdho vanuṣyan vanuṣo ni jūrva //	sa bādhasva apa bhayā sahobhi spṛdhaḥ vanuṣyan vanuṣaḥ ni jūrva 
SA_GV01_rvh1-10u-8870	RV_6,006.07a sa citra citraṃ citayantam asme citrakṣatra citratamaṃ vayodhām /	sa citra citram citayantam asme citra kṣatra citratamam vayaḥ dhām 
SA_GV01_rvh1-10u-8871	RV_6,006.07c candraṃ rayim puruvīram bṛhantaṃ candra candrābhir gṛṇate yuvasva //	candram rayim puru vīram bṛhantam candra candrābhiḥ gṛṇate yuvasva 
SA_GV01_rvh1-10u-8872	RV_6,007.01a mūrdhānaṃ divo aratim pṛthivyā vaiśvānaram ṛta ā jātam agnim /	mūrdhānam divaḥ aratim pṛthivyāḥ vaiśvānaram ṛte ā jātam agnim 
SA_GV01_rvh1-10u-8873	RV_6,007.01c kaviṃ samrājam atithiṃ janānām āsann ā pātraṃ janayanta devāḥ //	kavim samrājam atithim janānām āsan ā pātram janayanta devāḥ 
SA_GV01_rvh1-10u-8874	RV_6,007.02a nābhiṃ yajñānāṃ sadanaṃ rayīṇām mahām āhāvam abhi saṃ navanta /	nābhim yajñānām sadanam rayīṇām mahām āhāvam abhi sam navanta 
SA_GV01_rvh1-10u-8875	RV_6,007.02c vaiśvānaraṃ rathyam adhvarāṇāṃ yajñasya ketuṃ janayanta devāḥ //	vaiśvānaram rathyam adhvarāṇām yajñasya ketum janayanta devāḥ 
SA_GV01_rvh1-10u-8876	RV_6,007.03a tvad vipro jāyate vājy agne tvad vīrāso abhimātiṣāhaḥ /	tvat vipraḥ jāyate vājī agne tvat vīrāsaḥ abhimātiṣāhaḥ 
SA_GV01_rvh1-10u-8877	RV_6,007.03c vaiśvānara tvam asmāsu dhehi vasūni rājan spṛhayāyyāṇi //	vaiśvānara tvam asmāsu dhehi vasūni rājan spṛhayāyyāṇi 
SA_GV01_rvh1-10u-8878	RV_6,007.04a tvāṃ viśve amṛta jāyamānaṃ śiśuṃ na devā abhi saṃ navante /	tvām viśve amṛta jāyamānam śiśum na devāḥ abhi sam navante 
SA_GV01_rvh1-10u-8879	RV_6,007.04c tava kratubhir amṛtatvam āyan vaiśvānara yat pitror adīdeḥ //	tava kratubhiḥ amṛta tvam āyan vaiśvānara yat pitroḥ adīdeḥ 
SA_GV01_rvh1-10u-8880	RV_6,007.05a vaiśvānara tava tāni vratāni mahāny agne nakir ā dadharṣa /	vaiśvānara tava tāni vratāni mahāni agne nakir ā dadharṣa 
SA_GV01_rvh1-10u-8881	RV_6,007.05c yaj jāyamānaḥ pitror upasthe 'vindaḥ ketuṃ vayuneṣv ahnām //	yat jāyamānaḥ pitroḥ upasthe vindaḥ ketum vayuneṣu ahnām 
SA_GV01_rvh1-10u-8882	RV_6,007.06a vaiśvānarasya vimitāni cakṣasā sānūni divo amṛtasya ketunā /	vaiśvānarasya vimitāni cakṣasā sānūni divaḥ amṛtasya ketunā 
SA_GV01_rvh1-10u-8883	RV_6,007.06c tasyed u viśvā bhuvanādhi mūrdhani vayā iva ruruhuḥ sapta visruhaḥ //	tasya id u viśvā bhuvanā adhi mūrdhani vayāḥ iva ruruhuḥ sapta visruhaḥ 
SA_GV01_rvh1-10u-8884	RV_6,007.07a vi yo rajāṃsy amimīta sukratur vaiśvānaro vi divo rocanā kaviḥ /	vi yaḥ rajāṃsi amimīta sukratuḥ vaiśvānaraḥ vi divaḥ rocanā kaviḥ 
SA_GV01_rvh1-10u-8885	RV_6,007.07c pari yo viśvā bhuvanāni paprathe 'dabdho gopā amṛtasya rakṣitā //	pari yaḥ viśvā bhuvanāni paprathe dabdhaḥ gopāḥ amṛtasya rakṣitā 
SA_GV01_rvh1-10u-8886	RV_6,008.01a pṛkṣasya vṛṣṇo aruṣasya nū sahaḥ pra nu vocaṃ vidathā jātavedasaḥ /	pṛkṣasya vṛṣṇaḥ aruṣasya nu sahaḥ pra nu vocam vidathā jātavedasaḥ 
SA_GV01_rvh1-10u-8887	RV_6,008.01c vaiśvānarāya matir navyasī śuciḥ soma iva pavate cārur agnaye //	vaiśvānarāya matiḥ navyasī śuciḥ somaḥ iva pavate cāruḥ agnaye 
SA_GV01_rvh1-10u-8888	RV_6,008.02a sa jāyamānaḥ parame vyomani vratāny agnir vratapā arakṣata /	sa jāyamānaḥ parame vyomani vratāni agniḥ vrata pāḥ arakṣata 
SA_GV01_rvh1-10u-8889	RV_6,008.02c vy antarikṣam amimīta sukratur vaiśvānaro mahinā nākam aspṛśat //	vi antarikṣam amimīta sukratuḥ vaiśvānaraḥ mahinā nākam aspṛśat 
SA_GV01_rvh1-10u-8890	RV_6,008.03a vy astabhnād rodasī mitro adbhuto 'ntarvāvad akṛṇoj jyotiṣā tamaḥ /	vi astabhnāt rodasī mitraḥ adbhutaḥ ntarvāvat akṛṇot jyotiṣā tamaḥ 
SA_GV01_rvh1-10u-8891	RV_6,008.03c vi carmaṇīva dhiṣaṇe avartayad vaiśvānaro viśvam adhatta vṛṣṇyam //	vi carmaṇī iva dhiṣaṇe avartayat vaiśvānaraḥ viśvam adhatta vṛṣṇyam 
SA_GV01_rvh1-10u-8892	RV_6,008.04a apām upasthe mahiṣā agṛbhṇata viśo rājānam upa tasthur ṛgmiyam /	apām upasthe mahiṣāḥ agṛbhṇata viśaḥ rājānam upa tasthuḥ ṛgmiyam 
SA_GV01_rvh1-10u-8893	RV_6,008.04c ā dūto agnim abharad vivasvato vaiśvānaram mātariśvā parāvataḥ //	ā dūtaḥ agnim abharat vivasvataḥ vaiśvānaram mātariśvā parāvataḥ 
SA_GV01_rvh1-10u-8894	RV_6,008.05a yuge-yuge vidathyaṃ gṛṇadbhyo 'gne rayiṃ yaśasaṃ dhehi navyasīm /	yuge yuge vidathyam gṛṇadbhyaḥ gne rayim yaśasam dhehi navyasīm 
SA_GV01_rvh1-10u-8895	RV_6,008.05c pavyeva rājann aghaśaṃsam ajara nīcā ni vṛśca vaninaṃ na tejasā //	pavyā iva rājan agha śaṃsam ajara nīcā ni vṛśca vaninam na tejasā 
SA_GV01_rvh1-10u-8896	RV_6,008.06a asmākam agne maghavatsu dhārayānāmi kṣatram ajaraṃ suvīryam /	asmākam agne maghavatsu dhāraya anāmi kṣatram ajaram su vīryam 
SA_GV01_rvh1-10u-8897	RV_6,008.06c vayaṃ jayema śatinaṃ sahasriṇaṃ vaiśvānara vājam agne tavotibhiḥ //	vayam jayema śatinam sahasriṇam vaiśvānara vājam agne tava ūtibhiḥ 
SA_GV01_rvh1-10u-8898	RV_6,008.07a adabdhebhis tava gopābhir iṣṭe 'smākam pāhi triṣadhastha sūrīn /	adabdhebhiḥ tava gopābhiḥ iṣṭe smākam pāhi triṣadhastha sūrīn 
SA_GV01_rvh1-10u-8899	RV_6,008.07c rakṣā ca no daduṣāṃ śardho agne vaiśvānara pra ca tārī stavānaḥ //	rakṣā ca naḥ daduṣām śardhaḥ agne vaiśvānara pra ca tārī stavānaḥ 
SA_GV01_rvh1-10u-8900	RV_6,009.01a ahaś ca kṛṣṇam ahar arjunaṃ ca vi vartete rajasī vedyābhiḥ /	ahar ca kṛṣṇam ahar arjunam ca vi vartete rajasī vedyābhiḥ 
SA_GV01_rvh1-10u-8901	RV_6,009.01c vaiśvānaro jāyamāno na rājāvātiraj jyotiṣāgnis tamāṃsi //	vaiśvānaraḥ jāyamānaḥ na rājā avātirat jyotiṣā agniḥ tamāṃsi 
SA_GV01_rvh1-10u-8902	RV_6,009.02a nāhaṃ tantuṃ na vi jānāmy otuṃ na yaṃ vayanti samare 'tamānāḥ /	na aham tantum na vi jānāmi otum na yam vayanti samare tamānāḥ 
SA_GV01_rvh1-10u-8903	RV_6,009.02c kasya svit putra iha vaktvāni paro vadāty avareṇa pitrā //	kasya svid putraḥ iha vaktvāni paraḥ vadāti avareṇa pitrā 
SA_GV01_rvh1-10u-8904	RV_6,009.03a sa it tantuṃ sa vi jānāty otuṃ sa vaktvāny ṛtuthā vadāti /	saḥ id tantum sa vi jānāti otum sa vaktvāni ṛtuthā vadāti 
SA_GV01_rvh1-10u-8905	RV_6,009.03c ya īṃ ciketad amṛtasya gopā avaś caran paro anyena paśyan //	yaḥ īm ciketat amṛtasya gopāḥ avas caran paras anyena paśyan 
SA_GV01_rvh1-10u-8906	RV_6,009.04a ayaṃ hotā prathamaḥ paśyatemam idaṃ jyotir amṛtam martyeṣu /	ayam hotā prathamaḥ paśyata imam idam jyotiḥ amṛtam martyeṣu 
SA_GV01_rvh1-10u-8907	RV_6,009.04c ayaṃ sa jajñe dhruva ā niṣatto 'martyas tanvā vardhamānaḥ //	ayam sa jajñe dhruvaḥ ā niṣattaḥ martyaḥ tanvā vardhamānaḥ 
SA_GV01_rvh1-10u-8908	RV_6,009.05a dhruvaṃ jyotir nihitaṃ dṛśaye kam mano javiṣṭham patayatsv antaḥ /	dhruvam jyotiḥ nihitam dṛśaye kam manaḥ javiṣṭham patayatsu antar 
SA_GV01_rvh1-10u-8909	RV_6,009.05c viśve devāḥ samanasaḥ saketā ekaṃ kratum abhi vi yanti sādhu //	viśve devāḥ samanasaḥ sa ketāḥ ekam kratum abhi vi yanti sādhu 
SA_GV01_rvh1-10u-8910	RV_6,009.06a vi me karṇā patayato vi cakṣur vīdaṃ jyotir hṛdaya āhitaṃ yat /	vi me karṇā patayataḥ vi cakṣuḥ vi idam jyotiḥ hṛdaye āhitam yat 
SA_GV01_rvh1-10u-8911	RV_6,009.06c vi me manaś carati dūraādhīḥ kiṃ svid vakṣyāmi kim u nū maniṣye //	vi me manaḥ carati dūra ādhīḥ kim svid vakṣyāmi kim u nu maniṣye 
SA_GV01_rvh1-10u-8912	RV_6,009.07a viśve devā anamasyan bhiyānās tvām agne tamasi tasthivāṃsam /	viśve devāḥ anamasyan bhiyānāḥ tvām agne tamasi tasthivāṃsam 
SA_GV01_rvh1-10u-8913	RV_6,009.07c vaiśvānaro 'vatūtaye no 'martyo 'vatūtaye naḥ //	vaiśvānaraḥ vatu ūtaye naḥ martyaḥ vatu ūtaye naḥ 
SA_GV01_rvh1-10u-8914	RV_6,010.01a puro vo mandraṃ divyaṃ suvṛktim prayati yajñe agnim adhvare dadhidhvam /	puras vaḥ mandram divyam suvṛktim prayati yajñe agnim adhvare dadhidhvam 
SA_GV01_rvh1-10u-8915	RV_6,010.01c pura ukthebhiḥ sa hi no vibhāvā svadhvarā karati jātavedāḥ //	puras ukthebhiḥ sa hi naḥ vibhāvā su adhvarā karati jātavedāḥ 
SA_GV01_rvh1-10u-8916	RV_6,010.02a tam u dyumaḥ purvaṇīka hotar agne agnibhir manuṣa idhānaḥ /	tam u dyumas purvaṇīka hotar agne agnibhiḥ manuṣe idhānaḥ 
SA_GV01_rvh1-10u-8917	RV_6,010.02c stomaṃ yam asmai mamateva śūṣaṃ ghṛtaṃ na śuci matayaḥ pavante //	stomam yam asmai śūṣam ghṛtam na śuci matayaḥ pavante 
SA_GV01_rvh1-10u-8918	RV_6,010.03a pīpāya sa śravasā martyeṣu yo agnaye dadāśa vipra ukthaiḥ /	pīpāya sa śravasā martyeṣu yaḥ agnaye dadāśa vipraḥ ukthaiḥ 
SA_GV01_rvh1-10u-8919	RV_6,010.03c citrābhis tam ūtibhiś citraśocir vrajasya sātā gomato dadhāti //	citrābhiḥ tam ūtibhiḥ citra śociḥ vrajasya sātā gomataḥ dadhāti 
SA_GV01_rvh1-10u-8920	RV_6,010.04a ā yaḥ paprau jāyamāna urvī dūredṛśā bhāsā kṛṣṇādhvā /	ā yaḥ paprau jāyamānaḥ urvī dūredṛśā bhāsā kṛṣṇa adhvā 
SA_GV01_rvh1-10u-8921	RV_6,010.04c adha bahu cit tama ūrmyāyās tiraḥ śociṣā dadṛśe pāvakaḥ //	adha bahu cit tamaḥ ūrmyāyāḥ tiras śociṣā dadṛśe pāvakaḥ 
SA_GV01_rvh1-10u-8922	RV_6,010.05a nū naś citram puruvājābhir ūtī agne rayim maghavadbhyaś ca dhehi /	nu naḥ citram puru vājābhiḥ ūtī agne rayim maghavadbhyaḥ ca dhehi 
SA_GV01_rvh1-10u-8923	RV_6,010.05c ye rādhasā śravasā cāty anyān suvīryebhiś cābhi santi janān //	ye rādhasā śravasā ca ati anyān su vīryebhiḥ ca abhi santi janān 
SA_GV01_rvh1-10u-8924	RV_6,010.06a imaṃ yajñaṃ cano dhā agna uśan yaṃ ta āsāno juhute haviṣmān /	imam yajñam canaḥ dhāḥ agne uśan yam te āsānaḥ juhute haviṣmān 
SA_GV01_rvh1-10u-8925	RV_6,010.06c bharadvājeṣu dadhiṣe suvṛktim avīr vājasya gadhyasya sātau //	bharadvājeṣu dadhiṣe suvṛktim avīḥ vājasya gadhyasya sātau 
SA_GV01_rvh1-10u-8926	RV_6,010.07a vi dveṣāṃsīnuhi vardhayeḷām madema śatahimāḥ suvīrāḥ //	vi vardhaya iḷām madema śata himāḥ su vīrāḥ 
SA_GV01_rvh1-10u-8927	RV_6,011.01a yajasva hotar iṣito yajīyān agne bādho marutāṃ na prayukti /	yajasva hotar iṣitaḥ yajīyān agne bādhaḥ marutām na prayukti 
SA_GV01_rvh1-10u-8928	RV_6,011.01c ā no mitrāvaruṇā nāsatyā dyāvā hotrāya pṛthivī vavṛtyāḥ //	ā naḥ mitrāvaruṇā nāsatyā dyāvā hotrāya pṛthivī vavṛtyāḥ 
SA_GV01_rvh1-10u-8929	RV_6,011.02a tvaṃ hotā mandratamo no adhrug antar devo vidathā martyeṣu /	tvam hotā mandratamaḥ naḥ adhruk antar devaḥ vidathā martyeṣu 
SA_GV01_rvh1-10u-8930	RV_6,011.02c pāvakayā juhvā vahnir āsāgne yajasva tanvaṃ tava svām //	pāvakayā juhvā vahniḥ āsā agne yajasva tanvam tava svām 
SA_GV01_rvh1-10u-8931	RV_6,011.03a dhanyā cid dhi tve dhiṣaṇā vaṣṭi pra devāñ janma gṛṇate yajadhyai /	dhanyā cit hi tve dhiṣaṇā vaṣṭi pra devām janma gṛṇate yajadhyai 
SA_GV01_rvh1-10u-8932	RV_6,011.03c vepiṣṭho aṅgirasāṃ yad dha vipro madhu cchando bhanati rebha iṣṭau //	vepiṣṭhaḥ aṅgirasām yat ha vipraḥ madhu chandaḥ bhanati rebhaḥ iṣṭau 
SA_GV01_rvh1-10u-8933	RV_6,011.04a adidyutat sv apāko vibhāvāgne yajasva rodasī urūcī /	adidyutat su apākaḥ vibhāvā agne yajasva rodasī urūcī 
SA_GV01_rvh1-10u-8934	RV_6,011.04c āyuṃ na yaṃ namasā rātahavyā añjanti suprayasam pañca janāḥ //	āyum na yam namasā rāta havyāḥ añjanti su prayasam pañca janāḥ 
SA_GV01_rvh1-10u-8935	RV_6,011.05a vṛñje ha yan namasā barhir agnāv ayāmi srug ghṛtavatī suvṛktiḥ /	vṛñje ha yat namasā barhiḥ agnau ayāmi sruc ghṛtavatī suvṛktiḥ 
SA_GV01_rvh1-10u-8936	RV_6,011.05c amyakṣi sadma sadane pṛthivyā aśrāyi yajñaḥ sūrye na cakṣuḥ //	amyakṣi sadma sadane pṛthivyāḥ aśrāyi yajñaḥ sūrye na cakṣuḥ 
SA_GV01_rvh1-10u-8937	RV_6,011.06a daśasyā naḥ purvaṇīka hotar devebhir agne agnibhir idhānaḥ /	daśasya naḥ purvaṇīka hotar devebhiḥ agne agnibhiḥ idhānaḥ 
SA_GV01_rvh1-10u-8938	RV_6,011.06c rāyaḥ sūno sahaso vāvasānā ati srasema vṛjanaṃ nāṃhaḥ //	rāyaḥ sūno sahasaḥ vāvasānāḥ ati srasema vṛjanam nā aṃhaḥ 
SA_GV01_rvh1-10u-8939	RV_6,012.01a madhye hotā duroṇe barhiṣo rāḷ agnis todasya rodasī yajadhyai /	madhye hotā duroṇe barhiṣaḥ rāj agniḥ todasya rodasī yajadhyai 
SA_GV01_rvh1-10u-8940	RV_6,012.01c ayaṃ sa sūnuḥ sahasa ṛtāvā dūrāt sūryo na śociṣā tatāna //	ayam sa sūnuḥ sahasaḥ ṛtāvā dūrāt sūryaḥ na śociṣā tatāna 
SA_GV01_rvh1-10u-8941	RV_6,012.02a ā yasmin tve sv apāke yajatra yakṣad rājan sarvatāteva nu dyauḥ /	ā yasmin tve su apāke yajatra yakṣat rājan sarvatātā iva nu dyauḥ 
SA_GV01_rvh1-10u-8942	RV_6,012.02c triṣadhasthas tataruṣo na jaṃho havyā maghāni mānuṣā yajadhyai //	triṣadhasthaḥ tataruṣaḥ na jaṃhaḥ havyā maghāni mānuṣā yajadhyai 
SA_GV01_rvh1-10u-8943	RV_6,012.03a tejiṣṭhā yasyāratir vanerāṭ todo adhvan na vṛdhasāno adyaut /	tejiṣṭhā yasya aratiḥ vanerāj todaḥ adhvan na vṛdhasānaḥ adyaut 
SA_GV01_rvh1-10u-8944	RV_6,012.03c adrogho na dravitā cetati tmann amartyo 'vartra oṣadhīṣu //	adroghaḥ na dravitā cetati tman amartyaḥ vartre oṣadhīṣu 
SA_GV01_rvh1-10u-8945	RV_6,012.04a sāsmākebhir etarī na śūṣair agni ṣṭave dama ā jātavedāḥ /	sā asmākebhiḥ etarī na śūṣaiḥ agni stave dame ā jātavedāḥ 
SA_GV01_rvh1-10u-8946	RV_6,012.04c drvanno vanvan kratvā nārvosraḥ piteva jārayāyi yajñaiḥ //	dru annaḥ vanvan kratvā na arva usraḥ pitā iva jārayāyi yajñaiḥ 
SA_GV01_rvh1-10u-8947	RV_6,012.05a adha smāsya panayanti bhāso vṛthā yat takṣad anuyāti pṛthvīm /	adha sma asya panayanti bhāsaḥ vṛthā yat takṣat anuyāti pṛthvīm 
SA_GV01_rvh1-10u-8948	RV_6,012.05c sadyo yaḥ syandro viṣito dhavīyān ṛṇo na tāyur ati dhanvā rāṭ //	sadyas yaḥ syandraḥ viṣitaḥ dhavīyān ṛṇaḥ na tāyuḥ ati dhanvā rāj 
SA_GV01_rvh1-10u-8949	RV_6,012.06a sa tvaṃ no arvan nidāyā viśvebhir agne agnibhir idhānaḥ /	sa tvam naḥ arvan nidāyāḥ viśvebhiḥ agne agnibhiḥ idhānaḥ 
SA_GV01_rvh1-10u-8950	RV_6,012.06c veṣi rāyo vi yāsi ducchunā madema śatahimāḥ suvīrāḥ //	veṣi rāyaḥ vi yāsi ducchunāḥ madema śata himāḥ su vīrāḥ 
SA_GV01_rvh1-10u-8951	RV_6,013.01a tvad viśvā subhaga saubhagāny agne vi yanti vanino na vayāḥ /	tvat viśvā subhaga saubhagāni agne vi yanti vaninaḥ na vayāḥ 
SA_GV01_rvh1-10u-8952	RV_6,013.01c śruṣṭī rayir vājo vṛtratūrye divo vṛṣṭir īḍyo rītir apām //	śruṣṭiḥ rayiḥ vājaḥ vṛtratūrye divaḥ vṛṣṭiḥ īḍyaḥ rītiḥ apām 
SA_GV01_rvh1-10u-8953	RV_6,013.02a tvam bhago na ā hi ratnam iṣe parijmeva kṣayasi dasmavarcāḥ /	tvam bhagaḥ naḥ ā hi ratnam iṣe parijmā iva kṣayasi dasma varcāḥ 
SA_GV01_rvh1-10u-8954	RV_6,013.02c agne mitro na bṛhata ṛtasyāsi kṣattā vāmasya deva bhūreḥ //	agne mitraḥ na bṛhataḥ ṛtasya asi kṣattā vāmasya deva bhūreḥ 
SA_GV01_rvh1-10u-8955	RV_6,013.03a sa satpatiḥ śavasā hanti vṛtram agne vipro vi paṇer bharti vājam /	sa sat patiḥ śavasā hanti vṛtram agne vipraḥ vi paṇeḥ bharti vājam 
SA_GV01_rvh1-10u-8956	RV_6,013.03c yaṃ tvam praceta ṛtajāta rāyā sajoṣā naptrāpāṃ hinoṣi //	yam tvam pracetaḥ ṛta jāta rāyā sajoṣāḥ naptrā apām hinoṣi 
SA_GV01_rvh1-10u-8957	RV_6,013.04a yas te sūno sahaso gīrbhir ukthair yajñair marto niśitiṃ vedyānaṭ /	yaḥ te sūno sahasaḥ gīrbhiḥ ukthaiḥ yajñaiḥ martaḥ niśitim vedyā ānaṭ 
SA_GV01_rvh1-10u-8958	RV_6,013.04c viśvaṃ sa deva prati vāram agne dhatte dhānyam patyate vasavyaiḥ //	viśvam sa deva prati vāram agne dhatte dhānyam patyate vasavyaiḥ 
SA_GV01_rvh1-10u-8959	RV_6,013.05a tā nṛbhya ā sauśravasā suvīrāgne sūno sahasaḥ puṣyase dhāḥ /	tā nṛbhyaḥ ā sauśravasā su vīrā agne sūno sahasaḥ puṣyase dhāḥ 
SA_GV01_rvh1-10u-8960	RV_6,013.05c kṛṇoṣi yac chavasā bhūri paśvo vayo vṛkāyāraye jasuraye //	kṛṇoṣi yat śavasā bhūri paśvaḥ vayaḥ vṛkāya araye jasuraye 
SA_GV01_rvh1-10u-8961	RV_6,013.06a vadmā sūno sahaso no vihāyā agne tokaṃ tanayaṃ vāji no dāḥ /	vadmā sūno sahasaḥ naḥ vihāyāḥ agne tokam tanayam vāji naḥ dāḥ 
SA_GV01_rvh1-10u-8962	RV_6,013.06c viśvābhir gīrbhir abhi pūrtim aśyām madema śatahimāḥ suvīrāḥ //	viśvābhiḥ gīrbhiḥ abhi pūrtim aśyām madema śata himāḥ su vīrāḥ 
SA_GV01_rvh1-10u-8963	RV_6,014.01a agnā yo martyo duvo dhiyaṃ jujoṣa dhītibhiḥ /	agnā yaḥ martyaḥ duvaḥ dhiyam jujoṣa dhītibhiḥ 
SA_GV01_rvh1-10u-8964	RV_6,014.01c bhasan nu ṣa pra pūrvya iṣaṃ vurītāvase //	bhasan nu sa pra pūrvyaḥ iṣam vurīta avase 
SA_GV01_rvh1-10u-8965	RV_6,014.02a agnir id dhi pracetā agnir vedhastama ṛṣiḥ /	agniḥ id hi pracetāḥ agniḥ vedhastamaḥ ṛṣiḥ 
SA_GV01_rvh1-10u-8966	RV_6,014.02c agniṃ hotāram īḷate yajñeṣu manuṣo viśaḥ //	agnim hotāram īḍate yajñeṣu manuṣaḥ viśaḥ 
SA_GV01_rvh1-10u-8967	RV_6,014.03a nānā hy agne 'vase spardhante rāyo aryaḥ /	nānā hi agne vase spardhante rāyaḥ aryaḥ 
SA_GV01_rvh1-10u-8968	RV_6,014.03c tūrvanto dasyum āyavo vrataiḥ sīkṣanto avratam //	tūrvantaḥ dasyum āyavaḥ vrataiḥ sīkṣantaḥ avratam 
SA_GV01_rvh1-10u-8969	RV_6,014.04a agnir apsām ṛtīṣahaṃ vīraṃ dadāti satpatim /	agniḥ ap sām ṛtīṣaham vīram dadāti sat patim 
SA_GV01_rvh1-10u-8970	RV_6,014.04c yasya trasanti śavasaḥ saṃcakṣi śatravo bhiyā //	yasya trasanti śavasaḥ saṃcakṣi śatravaḥ bhiyā 
SA_GV01_rvh1-10u-8971	RV_6,014.05a agnir hi vidmanā nido devo martam uruṣyati /	agniḥ hi vidmanā nidaḥ devaḥ martam uruṣyati 
SA_GV01_rvh1-10u-8972	RV_6,014.05c sahāvā yasyāvṛto rayir vājeṣv avṛtaḥ //	sahāvā yasya a vṛtaḥ rayiḥ vājeṣu a vṛtaḥ 
SA_GV01_rvh1-10u-8973	RV_6,014.06a acchā no mitramaho deva devān agne vocaḥ sumatiṃ rodasyoḥ /	acchā naḥ mitra mahas deva devān agne vocaḥ sumatim rodasyoḥ 
SA_GV01_rvh1-10u-8974	RV_6,014.06c vīhi svastiṃ sukṣitiṃ divo nṝn dviṣo aṃhāṃsi duritā tarema tā tarema tavāvasā tarema //	vīhi svastim su kṣitim divaḥ nṝn dviṣaḥ aṃhāṃsi duritā tarema tā tarema tava avasā tarema 
SA_GV01_rvh1-10u-8975	RV_6,015.01a imam ū ṣu vo atithim uṣarbudhaṃ viśvāsāṃ viśām patim ṛñjase girā /	imam u su vaḥ atithim uṣarbudham viśvāsām viśām patim ṛñjase girā 
SA_GV01_rvh1-10u-8976	RV_6,015.01c vetīd divo januṣā kac cid ā śucir jyok cid atti garbho yad acyutam //	veti id divaḥ januṣā kad cit ā śuciḥ jyok cit atti garbhaḥ yat acyutam 
SA_GV01_rvh1-10u-8977	RV_6,015.02a mitraṃ na yaṃ sudhitam bhṛgavo dadhur vanaspatāv īḍyam ūrdhvaśociṣam /	mitram na yam sudhitam bhṛgavaḥ vanaspatau īḍyam ūrdhva śociṣam 
SA_GV01_rvh1-10u-8978	RV_6,015.02c sa tvaṃ suprīto vītahavye adbhuta praśastibhir mahayase dive-dive //	sa tvam su prītaḥ vītahavye adbhuta praśastibhiḥ mahayase dive dive 
SA_GV01_rvh1-10u-8979	RV_6,015.03a sa tvaṃ dakṣasyāvṛko vṛdho bhūr aryaḥ parasyāntarasya taruṣaḥ /	sa tvam dakṣasya avṛkaḥ vṛdhaḥ bhūḥ aryaḥ parasya antarasya taruṣaḥ 
SA_GV01_rvh1-10u-8980	RV_6,015.03c rāyaḥ sūno sahaso martyeṣv ā chardir yaccha vītahavyāya sapratho bharadvājāya saprathaḥ //	rāyaḥ sūno sahasaḥ martyeṣu ā chardiḥ yaccha vītahavyāya saprathaḥ bharadvājāya saprathaḥ 
SA_GV01_rvh1-10u-8981	RV_6,015.04a dyutānaṃ vo atithiṃ svarṇaram agniṃ hotāram manuṣaḥ svadhvaram /	dyutānam vaḥ atithim svarṇaram agnim hotāram manuṣaḥ su adhvaram 
SA_GV01_rvh1-10u-8982	RV_6,015.04c vipraṃ na dyukṣavacasaṃ suvṛktibhir havyavāham aratiṃ devam ṛñjase //	vipram na dyukṣa vacasam suvṛktibhiḥ havyavāham aratim devam ṛñjase 
SA_GV01_rvh1-10u-8983	RV_6,015.05a pāvakayā yaś citayantyā kṛpā kṣāman ruruca uṣaso na bhānunā /	pāvakayā yaḥ citayantyā kṛpā kṣāman ruruce uṣasaḥ na bhānunā 
SA_GV01_rvh1-10u-8984	RV_6,015.05c tūrvan na yāmann etaśasya nū raṇa ā yo ghṛṇe na tatṛṣāṇo ajaraḥ //	tūrvan na yāman etaśasya nu raṇe ā yaḥ ghṛṇe na tatṛṣāṇaḥ ajaraḥ 
SA_GV01_rvh1-10u-8985	RV_6,015.06a agnim-agniṃ vaḥ samidhā duvasyata priyam-priyaṃ vo atithiṃ gṛṇīṣaṇi /	agnim agnim vaḥ samidhā duvasyata priyam priyam vaḥ atithim gṛṇīṣaṇi 
SA_GV01_rvh1-10u-8986	RV_6,015.06c upa vo gīrbhir amṛtaṃ vivāsata devo deveṣu vanate hi vāryaṃ devo deveṣu vanate hi no duvaḥ //	upa vaḥ gīrbhiḥ amṛtam vivāsata devaḥ deveṣu vanate hi vāryam devaḥ deveṣu vanate hi naḥ duvaḥ 
SA_GV01_rvh1-10u-8987	RV_6,015.07a samiddham agniṃ samidhā girā gṛṇe śucim pāvakam puro adhvare dhruvam /	samiddham agnim samidhā girā gṛṇe śucim pāvakam puras adhvare dhruvam 
SA_GV01_rvh1-10u-8988	RV_6,015.07c vipraṃ hotāram puruvāram adruhaṃ kaviṃ sumnair īmahe jātavedasam //	vipram hotāram puru vāram adruham kavim sumnaiḥ īmahe jātavedasam 
SA_GV01_rvh1-10u-8989	RV_6,015.08a tvāṃ dūtam agne amṛtaṃ yuge-yuge havyavāhaṃ dadhire pāyum īḍyam /	tvām dūtam agne amṛtam yuge yuge havyavāham dadhire pāyum īḍyam 
SA_GV01_rvh1-10u-8990	RV_6,015.08c devāsaś ca martāsaś ca jāgṛviṃ vibhuṃ viśpatiṃ namasā ni ṣedire //	devāsaḥ ca martāsaḥ ca jāgṛvim vibhum viśpatim namasā ni sedire 
SA_GV01_rvh1-10u-8991	RV_6,015.09a vibhūṣann agna ubhayāṃ anu vratā dūto devānāṃ rajasī sam īyase /	vibhūṣan agne ubhayān anu vratā dūtaḥ devānām rajasī sam īyase 
SA_GV01_rvh1-10u-8992	RV_6,015.09c yat te dhītiṃ sumatim āvṛṇīmahe 'dha smā nas trivarūthaḥ śivo bhava //	yat te dhītim sumatim āvṛṇīmahe sma naḥ tri varūthaḥ śivaḥ bhava 
SA_GV01_rvh1-10u-8993	RV_6,015.10a taṃ supratīkaṃ sudṛśaṃ svañcam avidvāṃso viduṣṭaraṃ sapema /	tam su pratīkam sudṛśam svañcam avidvāṃsaḥ viduṣṭaram sapema 
SA_GV01_rvh1-10u-8994	RV_6,015.10c sa yakṣad viśvā vayunāni vidvān pra havyam agnir amṛteṣu vocat //	sa yakṣat viśvā vayunāni vidvān pra havyam agniḥ amṛteṣu vocat 
SA_GV01_rvh1-10u-8995	RV_6,015.11a tam agne pāsy uta tam piparṣi yas ta ānaṭ kavaye śūra dhītim /	tam agne pāsi uta tam piparṣi yaḥ te ānaṭ kavaye śūra dhītim 
SA_GV01_rvh1-10u-8996	RV_6,015.11c yajñasya vā niśitiṃ voditiṃ vā tam it pṛṇakṣi śavasota rāyā //	yajñasya vā niśitim vā uditim vā tam id pṛṇakṣi śavasā uta rāyā 
SA_GV01_rvh1-10u-8997	RV_6,015.12a tvam agne vanuṣyato ni pāhi tvam u naḥ sahasāvann avadyāt /	tvam agne vanuṣyataḥ ni pāhi tvam u naḥ sahasāvan avadyāt 
SA_GV01_rvh1-10u-8998	RV_6,015.12c saṃ tvā dhvasmanvad abhy etu pāthaḥ saṃ rayi spṛhayāyyaḥ sahasrī //	sam tvā dhvasmanvat abhī etu pāthaḥ sam rayi spṛhayāyyaḥ sahasrī 
SA_GV01_rvh1-10u-8999	RV_6,015.13a agnir hotā gṛhapatiḥ sa rājā viśvā veda janimā jātavedāḥ /	agniḥ hotā gṛhapatiḥ sa rājā viśvā veda janimā jātavedāḥ 
SA_GV01_rvh1-10u-9000	RV_6,015.13c devānām uta yo martyānāṃ yajiṣṭhaḥ sa pra yajatām ṛtāvā //	devānām uta yaḥ martyānām yajiṣṭhaḥ sa pra yajatām ṛtāvā 
SA_GV01_rvh1-10u-9001	RV_6,015.14a agne yad adya viśo adhvarasya hotaḥ pāvakaśoce veṣ ṭvaṃ hi yajvā /	agne yat adya viśaḥ adhvarasya hotar pāvaka śoce veḥ tvam hi yajvā 
SA_GV01_rvh1-10u-9002	RV_6,015.14c ṛtā yajāsi mahinā vi yad bhūr havyā vaha yaviṣṭha yā te adya //	ṛtā yajāsi mahinā vi yat bhūḥ havyā vaha yaviṣṭha yā te adya 
SA_GV01_rvh1-10u-9003	RV_6,015.15a abhi prayāṃsi sudhitāni hi khyo ni tvā dadhīta rodasī yajadhyai /	abhi prayāṃsi sudhitāni hi khyaḥ ni tvā dadhīta rodasī yajadhyai 
SA_GV01_rvh1-10u-9004	RV_6,015.15c avā no maghavan vājasātāv agne viśvāni duritā tarema tā tarema tavāvasā tarema //	avāḥ naḥ maghavan vājasātau agne viśvāni duritā tarema tā tarema tava avasā tarema 
SA_GV01_rvh1-10u-9005	RV_6,015.16a agne viśvebhiḥ svanīka devair ūrṇāvantam prathamaḥ sīda yonim /	agne viśvebhiḥ su anīka devaiḥ ūrṇāvantam prathamaḥ sīda yonim 
SA_GV01_rvh1-10u-9006	RV_6,015.16c kulāyinaṃ ghṛtavantaṃ savitre yajñaṃ naya yajamānāya sādhu //	kulāyinam ghṛtavantam savitre yajñam naya yajamānāya sādhu 
SA_GV01_rvh1-10u-9007	RV_6,015.17a imam u tyam atharvavad agnim manthanti vedhasaḥ /	imam u tyam atharva vat agnim manthanti vedhasaḥ 
SA_GV01_rvh1-10u-9008	RV_6,015.17c yam aṅkūyantam ānayann amūraṃ śyāvyābhyaḥ //	yam aṅkūyantam ānayan amūram śyāvyābhyaḥ 
SA_GV01_rvh1-10u-9009	RV_6,015.18a janiṣvā devavītaye sarvatātā svastaye /	janiṣva deva vītaye sarvatātā svastaye 
SA_GV01_rvh1-10u-9010	RV_6,015.18c ā devān vakṣy amṛtāṃ ṛtāvṛdho yajñaṃ deveṣu pispṛśaḥ //	ā devān vakṣi amṛtān ṛtāvṛdhaḥ yajñam deveṣu pispṛśaḥ 
SA_GV01_rvh1-10u-9011	RV_6,015.19a vayam u tvā gṛhapate janānām agne akarma samidhā bṛhantam /	vayam u tvā gṛhapate janānām agne akarma samidhā bṛhantam 
SA_GV01_rvh1-10u-9012	RV_6,015.19c asthūri no gārhapatyāni santu tigmena nas tejasā saṃ śiśādhi //	asthūri naḥ gārhapatyāni santu tigmena naḥ tejasā sam śiśādhi 
SA_GV01_rvh1-10u-9013	RV_6,016.01a tvam agne yajñānāṃ hotā viśveṣāṃ hitaḥ /	tvam agne yajñānām hotā viśveṣām hitaḥ 
SA_GV01_rvh1-10u-9014	RV_6,016.01c devebhir mānuṣe jane //	devebhiḥ mānuṣe jane 
SA_GV01_rvh1-10u-9015	RV_6,016.02a sa no mandrābhir adhvare jihvābhir yajā mahaḥ /	sa naḥ mandrābhiḥ adhvare jihvābhiḥ yaja mahaḥ 
SA_GV01_rvh1-10u-9016	RV_6,016.02c ā devān vakṣi yakṣi ca //	ā devān vakṣi yakṣi ca 
SA_GV01_rvh1-10u-9017	RV_6,016.03a vetthā hi vedho adhvanaḥ pathaś ca devāñjasā /	vettha hi vedhaḥ adhvanaḥ pathaḥ ca deva añjasā 
SA_GV01_rvh1-10u-9018	RV_6,016.03c agne yajñeṣu sukrato //	agne yajñeṣu sukrato 
SA_GV01_rvh1-10u-9019	RV_6,016.04a tvām īḷe adha dvitā bharato vājibhiḥ śunam /	tvām īḍe adha dvitā bharataḥ vājibhiḥ śunam 
SA_GV01_rvh1-10u-9020	RV_6,016.04c īje yajñeṣu yajñiyam //	īje yajñeṣu yajñiyam 
SA_GV01_rvh1-10u-9021	RV_6,016.05a tvam imā vāryā puru divodāsāya sunvate /	tvam imā vāryā puru divodāsāya sunvate 
SA_GV01_rvh1-10u-9022	RV_6,016.05c bharadvājāya dāśuṣe //	bharadvājāya dāśuṣe 
SA_GV01_rvh1-10u-9023	RV_6,016.06a tvaṃ dūto amartya ā vahā daivyaṃ janam /	tvam dūtaḥ amartyaḥ ā vaha daivyam janam 
SA_GV01_rvh1-10u-9024	RV_6,016.06c śṛṇvan viprasya suṣṭutim //	śṛṇvan viprasya suṣṭutim 
SA_GV01_rvh1-10u-9025	RV_6,016.07a tvām agne svādhyo martāso devavītaye /	tvām agne su ādhyaḥ martāsaḥ deva vītaye 
SA_GV01_rvh1-10u-9026	RV_6,016.07c yajñeṣu devam īḷate //	yajñeṣu devam īḍate 
SA_GV01_rvh1-10u-9027	RV_6,016.08a tava pra yakṣi saṃdṛśam uta kratuṃ sudānavaḥ /	tava pra yakṣi saṃdṛśam uta kratum sudānavaḥ 
SA_GV01_rvh1-10u-9028	RV_6,016.08c viśve juṣanta kāminaḥ //	viśve juṣanta kāminaḥ 
SA_GV01_rvh1-10u-9029	RV_6,016.09a tvaṃ hotā manurhito vahnir āsā viduṣṭaraḥ /	tvam hotā manuḥ hitaḥ vahniḥ āsā viduṣṭaraḥ 
SA_GV01_rvh1-10u-9030	RV_6,016.09c agne yakṣi divo viśaḥ //	agne yakṣi divaḥ viśaḥ 
SA_GV01_rvh1-10u-9031	RV_6,016.10a agna ā yāhi vītaye gṛṇāno havyadātaye /	agne ā yāhi vītaye gṛṇānaḥ havya dātaye 
SA_GV01_rvh1-10u-9032	RV_6,016.10c ni hotā satsi barhiṣi //	ni hotā satsi barhiṣi 
SA_GV01_rvh1-10u-9033	RV_6,016.11a taṃ tvā samidbhir aṅgiro ghṛtena vardhayāmasi /	tam tvā samidbhiḥ aṅgiraḥ ghṛtena vardhayāmasi 
SA_GV01_rvh1-10u-9034	RV_6,016.11c bṛhac chocā yaviṣṭhya //	bṛhat śoca yaviṣṭhya 
SA_GV01_rvh1-10u-9035	RV_6,016.12a sa naḥ pṛthu śravāyyam acchā deva vivāsasi /	sa naḥ pṛthu śravāyyam acchā deva vivāsasi 
SA_GV01_rvh1-10u-9036	RV_6,016.12c bṛhad agne suvīryam //	bṛhat agne su vīryam 
SA_GV01_rvh1-10u-9037	RV_6,016.13a tvām agne puṣkarād adhy atharvā nir amanthata /	tvām agne puṣkarāt adhi atharvā niḥ amanthata 
SA_GV01_rvh1-10u-9038	RV_6,016.13c mūrdhno viśvasya vāghataḥ //	mūrdhnaḥ viśvasya vāghataḥ 
SA_GV01_rvh1-10u-9039	RV_6,016.14a tam u tvā dadhyaṅṅ ṛṣiḥ putra īdhe atharvaṇaḥ /	tam u tvā dadhyaṅ ṛṣiḥ putraḥ īdhe atharvaṇaḥ 
SA_GV01_rvh1-10u-9040	RV_6,016.14c vṛtrahaṇam purandaram //	vṛtra haṇam purandaram 
SA_GV01_rvh1-10u-9041	RV_6,016.15a tam u tvā pāthyo vṛṣā sam īdhe dasyuhantamam /	tam u tvā pāthyaḥ vṛṣā sam īdhe dasyu hantamam 
SA_GV01_rvh1-10u-9042	RV_6,016.15c dhanañjayaṃ raṇe-raṇe //	dhanañjayam raṇeraṇe 
SA_GV01_rvh1-10u-9043	RV_6,016.16a ehy ū ṣu bravāṇi te 'gna itthetarā giraḥ /	ehi u su bravāṇi te gne itthā itarāḥ giraḥ 
SA_GV01_rvh1-10u-9044	RV_6,016.16c ebhir vardhāsa indubhiḥ //	ebhiḥ vardhāse indubhiḥ 
SA_GV01_rvh1-10u-9045	RV_6,016.17a yatra kva ca te mano dakṣaṃ dadhasa uttaram /	yatra kva ca te manaḥ dakṣam dadhase uttaram 
SA_GV01_rvh1-10u-9046	RV_6,016.17c tatrā sadaḥ kṛṇavase //	tatra sadaḥ kṛṇavase 
SA_GV01_rvh1-10u-9047	RV_6,016.18a nahi te pūrtam akṣipad bhuvan nemānāṃ vaso /	nahi te pūrtam akṣipat bhuvat nemānām vaso 
SA_GV01_rvh1-10u-9048	RV_6,016.18c athā duvo vanavase //	athā duvaḥ vanavase 
SA_GV01_rvh1-10u-9049	RV_6,016.19a āgnir agāmi bhārato vṛtrahā purucetanaḥ /	ā agniḥ agāmi bhārataḥ vṛtra hā puru cetanaḥ 
SA_GV01_rvh1-10u-9050	RV_6,016.19c divodāsasya satpatiḥ //	divodāsasya satpatiḥ 
SA_GV01_rvh1-10u-9051	RV_6,016.20a sa hi viśvāti pārthivā rayiṃ dāśan mahitvanā /	sa hi viśvā ati pārthivā rayim dāśat mahitvanā 
SA_GV01_rvh1-10u-9052	RV_6,016.20c vanvann avāto astṛtaḥ //	vanvan a vātaḥ a stṛtaḥ 
SA_GV01_rvh1-10u-9053	RV_6,016.21a sa pratnavan navīyasāgne dyumnena saṃyatā /	sa pratna vat navīyasā agne dyumnena saṃyatā 
SA_GV01_rvh1-10u-9054	RV_6,016.21c bṛhat tatantha bhānunā //	bṛhat tatantha bhānunā 
SA_GV01_rvh1-10u-9055	RV_6,016.22a pra vaḥ sakhāyo agnaye stomaṃ yajñaṃ ca dhṛṣṇuyā /	pra vaḥ sakhāyaḥ agnaye stomam yajñam ca dhṛṣṇuyā 
SA_GV01_rvh1-10u-9056	RV_6,016.22c arca gāya ca vedhase //	arca gāya ca vedhase 
SA_GV01_rvh1-10u-9057	RV_6,016.23a sa hi yo mānuṣā yugā sīdad dhotā kavikratuḥ /	sa hi yaḥ mānuṣā yugā sīdat hotā kavi kratuḥ 
SA_GV01_rvh1-10u-9058	RV_6,016.23c dūtaś ca havyavāhanaḥ //	dūtaḥ ca havyavāhanaḥ 
SA_GV01_rvh1-10u-9059	RV_6,016.24a tā rājānā śucivratādityān mārutaṃ gaṇam /	tā rājānā śuci vratā ādityān mārutam gaṇam 
SA_GV01_rvh1-10u-9060	RV_6,016.24c vaso yakṣīha rodasī //	vaso yakṣi iha rodasī 
SA_GV01_rvh1-10u-9061	RV_6,016.25a vasvī te agne saṃdṛṣṭir iṣayate martyāya /	vasvī te agne saṃdṛṣṭiḥ iṣayate martyāya 
SA_GV01_rvh1-10u-9062	RV_6,016.25c ūrjo napād amṛtasya //	ūrjaḥ napāt amṛtasya 
SA_GV01_rvh1-10u-9063	RV_6,016.26a kratvā dā astu śreṣṭho 'dya tvā vanvan surekṇāḥ /	kratvā dāḥ astu śreṣṭhaḥ dya tvā vanvan surekṇāḥ 
SA_GV01_rvh1-10u-9064	RV_6,016.26c marta ānāśa suvṛktim //	martaḥ ānāśa suvṛktim 
SA_GV01_rvh1-10u-9065	RV_6,016.27a te te agne tvotā iṣayanto viśvam āyuḥ /	te te agne tvotāḥ iṣayantaḥ viśvam āyuḥ 
SA_GV01_rvh1-10u-9066	RV_6,016.27c taranto aryo arātīr vanvanto aryo arātīḥ //	tarantaḥ aryaḥ arātīḥ vanvantaḥ aryaḥ arātīḥ 
SA_GV01_rvh1-10u-9067	RV_6,016.28a agnis tigmena śociṣā yāsad viśvaṃ ny atriṇam /	agniḥ tigmena śociṣā yāsat viśvam ni atriṇam 
SA_GV01_rvh1-10u-9068	RV_6,016.28c agnir no vanate rayim //	agniḥ naḥ vanate rayim 
SA_GV01_rvh1-10u-9069	RV_6,016.29a suvīraṃ rayim ā bhara jātavedo vicarṣaṇe /	su vīram rayim ā bhara jātavedaḥ vicarṣaṇe 
SA_GV01_rvh1-10u-9070	RV_6,016.29c jahi rakṣāṃsi sukrato //	jahi rakṣāṃsi su krato 
SA_GV01_rvh1-10u-9071	RV_6,016.30a tvaṃ naḥ pāhy aṃhaso jātavedo aghāyataḥ /	tvam naḥ pāhi aṃhasaḥ jātavedaḥ aghāyataḥ 
SA_GV01_rvh1-10u-9072	RV_6,016.30c rakṣā ṇo brahmaṇas kave //	rakṣa naḥ brahmaṇaḥ kave 
SA_GV01_rvh1-10u-9073	RV_6,016.31a yo no agne dureva ā marto vadhāya dāśati /	yaḥ naḥ agne durevaḥ ā martaḥ vadhāya dāśati 
SA_GV01_rvh1-10u-9074	RV_6,016.31c tasmān naḥ pāhy aṃhasaḥ //	tasmāt naḥ pāhi aṃhasaḥ 
SA_GV01_rvh1-10u-9075	RV_6,016.32a tvaṃ taṃ deva jihvayā pari bādhasva duṣkṛtam /	tvam tam deva jihvayā pari bādhasva duṣkṛtam 
SA_GV01_rvh1-10u-9076	RV_6,016.32c marto yo no jighāṃsati //	martaḥ yaḥ naḥ jighāṃsati 
SA_GV01_rvh1-10u-9077	RV_6,016.33a bharadvājāya saprathaḥ śarma yaccha sahantya /	bharadvājāya saprathaḥ śarma yaccha sahantya 
SA_GV01_rvh1-10u-9078	RV_6,016.33c agne vareṇyaṃ vasu //	agne vareṇyam vasu 
SA_GV01_rvh1-10u-9079	RV_6,016.34a agnir vṛtrāṇi jaṅghanad draviṇasyur vipanyayā /	agniḥ vṛtrāṇi jaṅghanat draviṇasyuḥ vipanyayā 
SA_GV01_rvh1-10u-9080	RV_6,016.34c samiddhaḥ śukra āhutaḥ //	samiddhaḥ śukraḥ āhutaḥ 
SA_GV01_rvh1-10u-9081	RV_6,016.35a garbhe mātuḥ pituṣ pitā vididyutāno akṣare /	garbhe mātuḥ pituḥ pitā vididyutānaḥ akṣare 
SA_GV01_rvh1-10u-9082	RV_6,016.35c sīdann ṛtasya yonim ā //	sīdan ṛtasya yonim ā 
SA_GV01_rvh1-10u-9083	RV_6,016.36a brahma prajāvad ā bhara jātavedo vicarṣaṇe /	brahma prajāvat ā bhara jātavedaḥ vicarṣaṇe 
SA_GV01_rvh1-10u-9084	RV_6,016.36c agne yad dīdayad divi //	agne yat dīdayat divi 
SA_GV01_rvh1-10u-9085	RV_6,016.37a upa tvā raṇvasaṃdṛśam prayasvantaḥ sahaskṛta /	upa tvā raṇva saṃdṛśam prayasvantaḥ sahaskṛta 
SA_GV01_rvh1-10u-9086	RV_6,016.37c agne sasṛjmahe giraḥ //	agne sasṛjmahe giraḥ 
SA_GV01_rvh1-10u-9087	RV_6,016.38a upa cchāyām iva ghṛṇer aganma śarma te vayam /	upa chāyām iva ghṛṇeḥ aganma śarma te vayam 
SA_GV01_rvh1-10u-9088	RV_6,016.38c agne hiraṇyasaṃdṛśaḥ //	agne hiraṇya saṃdṛśaḥ 
SA_GV01_rvh1-10u-9089	RV_6,016.39a ya ugra iva śaryahā tigmaśṛṅgo na vaṃsagaḥ /	yaḥ ugraḥ iva śaryahā tigma śṛṅgaḥ na vaṃsagaḥ 
SA_GV01_rvh1-10u-9090	RV_6,016.39c agne puro rurojitha //	agne puraḥ rurojitha 
SA_GV01_rvh1-10u-9091	RV_6,016.40a ā yaṃ haste na khādinaṃ śiśuṃ jātaṃ na bibhrati /	ā yam haste na khādinam śiśum jātam na bibhrati 
SA_GV01_rvh1-10u-9092	RV_6,016.40c viśām agniṃ svadhvaram //	viśām agnim su adhvaram 
SA_GV01_rvh1-10u-9093	RV_6,016.41a pra devaṃ devavītaye bharatā vasuvittamam /	pra devam deva vītaye bharata vasu vittamam 
SA_GV01_rvh1-10u-9094	RV_6,016.41c ā sve yonau ni ṣīdatu //	ā sve yonau ni sīdatu 
SA_GV01_rvh1-10u-9095	RV_6,016.42a ā jātaṃ jātavedasi priyaṃ śiśītātithim /	ā jātam jātavedasi priyam śiśīta atithim 
SA_GV01_rvh1-10u-9096	RV_6,016.42c syona ā gṛhapatim //	syone ā gṛhapatim 
SA_GV01_rvh1-10u-9097	RV_6,016.43a agne yukṣvā hi ye tavāśvāso deva sādhavaḥ /	agne yukṣvā hi ye tava āśvāsaḥ deva sādhavaḥ 
SA_GV01_rvh1-10u-9098	RV_6,016.43c araṃ vahanti manyave //	aram vahanti manyave 
SA_GV01_rvh1-10u-9099	RV_6,016.44a acchā no yāhy ā vahābhi prayāṃsi vītaye /	acchā naḥ yāhi ā vaha abhi prayāṃsi vītaye 
SA_GV01_rvh1-10u-9100	RV_6,016.44c ā devān somapītaye //	ā devān soma pītaye 
SA_GV01_rvh1-10u-9101	RV_6,016.45a ud agne bhārata dyumad ajasreṇa davidyutat /	ud agne bhārata dyumat ajasreṇa davidyutat 
SA_GV01_rvh1-10u-9102	RV_6,016.45c śocā vi bhāhy ajara //	vi bhāhi ajara 
SA_GV01_rvh1-10u-9103	RV_6,016.46a vītī yo devam marto duvasyed agnim īḷītādhvare haviṣmān /	vītī yaḥ devam martaḥ duvasyet agnim īḍīta adhvare haviṣmān 
SA_GV01_rvh1-10u-9104	RV_6,016.46c hotāraṃ satyayajaṃ rodasyor uttānahasto namasā vivāset //	hotāram satya yajam rodasyoḥ uttāna hastaḥ namasā vivāset 
SA_GV01_rvh1-10u-9105	RV_6,016.47a ā te agna ṛcā havir hṛdā taṣṭam bharāmasi /	ā te agne ṛcā haviḥ hṛdā taṣṭam bharāmasi 
SA_GV01_rvh1-10u-9106	RV_6,016.47c te te bhavantūkṣaṇa ṛṣabhāso vaśā uta //	te te bhavantu ukṣaṇaḥ ṛṣabhāsaḥ vaśāḥ uta 
SA_GV01_rvh1-10u-9107	RV_6,016.48a agniṃ devāso agriyam indhate vṛtrahantamam /	agnim devāsaḥ agriyam indhate vṛtra hantamam 
SA_GV01_rvh1-10u-9108	RV_6,016.48c yenā vasūny ābhṛtā tṛḷhā rakṣāṃsi vājinā //	yena vasūni ābhṛtā tṛḷhā rakṣāṃsi vājinā 
SA_GV01_rvh1-10u-9109	RV_6,017.01a pibā somam abhi yam ugra tarda ūrvaṃ gavyam mahi gṛṇāna indra /	pibā somam abhi yam ugra tardaḥ ūrvam gavyam mahi gṛṇānaḥ indra 
SA_GV01_rvh1-10u-9110	RV_6,017.01c vi yo dhṛṣṇo vadhiṣo vajrahasta viśvā vṛtram amitriyā śavobhiḥ //	vi yaḥ dhṛṣṇo vadhiṣaḥ vajrahasta viśvā vṛtram amitriyā śavobhiḥ 
SA_GV01_rvh1-10u-9111	RV_6,017.02a sa īm pāhi ya ṛjīṣī tarutro yaḥ śipravān vṛṣabho yo matīnām /	saḥ īm pāhi yaḥ ṛjīṣī tarutraḥ yaḥ śipravān vṛṣabhaḥ yaḥ matīnām 
SA_GV01_rvh1-10u-9112	RV_6,017.02c yo gotrabhid vajrabhṛd yo hariṣṭhāḥ sa indra citrāṃ abhi tṛndhi vājān //	yaḥ gotrabhid vajrabhṛt yaḥ hariṣṭhāḥ saḥ indra citrān abhi tṛndhi vājān 
SA_GV01_rvh1-10u-9113	RV_6,017.03a evā pāhi pratnathā mandatu tvā śrudhi brahma vāvṛdhasvota gīrbhiḥ /	evā pāhi pratnathā mandatu tvā śrudhi brahma vāvṛdhasva uta gīrbhiḥ 
SA_GV01_rvh1-10u-9114	RV_6,017.03c āviḥ sūryaṃ kṛṇuhi pīpihīṣo jahi śatrūṃr abhi gā indra tṛndhi //	āvis sūryam kṛṇuhi pīpihi iṣaḥ jahi śatrūṃr abhi gāḥ indra tṛndhi 
SA_GV01_rvh1-10u-9115	RV_6,017.04a te tvā madā bṛhad indra svadhāva ime pītā ukṣayanta dyumantam /	te tvā madāḥ bṛhat indra svadhāvas ime pītāḥ ukṣayanta dyumantam 
SA_GV01_rvh1-10u-9116	RV_6,017.04c mahām anūnaṃ tavasaṃ vibhūtim matsarāso jarhṛṣanta prasāham //	mahām anūnam tavasam vibhūtim matsarāsaḥ jarhṛṣanta prasāham 
SA_GV01_rvh1-10u-9117	RV_6,017.05a yebhiḥ sūryam uṣasam mandasāno 'vāsayo 'pa dṛḷhāni dardrat /	yebhiḥ sūryam uṣasam mandasānaḥ vāsaya u pa dṛḷhāni dardrat 
SA_GV01_rvh1-10u-9118	RV_6,017.05c mahām adrim pari gā indra santaṃ nutthā acyutaṃ sadasas pari svāt //	mahām adrim pari gāḥ indra santam nutthāḥ acyutam sadasaḥ pari svāt 
SA_GV01_rvh1-10u-9119	RV_6,017.06a tava kratvā tava tad daṃsanābhir āmāsu pakvaṃ śacyā ni dīdhaḥ /	tava kratvā tava tat daṃsanābhiḥ āmāsu pakvam śacyā ni 
SA_GV01_rvh1-10u-9120	RV_6,017.06c aurṇor dura usriyābhyo vi dṛḷhod ūrvād gā asṛjo aṅgirasvān //	aurṇoḥ duraḥ usriyābhyaḥ vi dṛḍhā ud ūrvāt gāḥ asṛjaḥ aṅgirasvān 
SA_GV01_rvh1-10u-9121	RV_6,017.07a paprātha kṣām mahi daṃso vy urvīm upa dyām ṛṣvo bṛhad indra stabhāyaḥ /	paprātha kṣām mahi daṃsaḥ vi urvīm upa dyām ṛṣvaḥ bṛhat indra stabhāyaḥ 
SA_GV01_rvh1-10u-9122	RV_6,017.07c adhārayo rodasī devaputre pratne mātarā yahvī ṛtasya //	adhārayaḥ rodasī deva putre pratne mātarā yahvī ṛtasya 
SA_GV01_rvh1-10u-9123	RV_6,017.08a adha tvā viśve pura indra devā ekaṃ tavasaṃ dadhire bharāya /	adha tvā viśve puras indra devāḥ ekam tavasam dadhire bharāya 
SA_GV01_rvh1-10u-9124	RV_6,017.08c adevo yad abhy auhiṣṭa devān svarṣātā vṛṇata indram atra //	adevaḥ yat abhī auhiṣṭa devān svarṣātā vṛṇate indram atra 
SA_GV01_rvh1-10u-9125	RV_6,017.09a adha dyauś cit te apa sā nu vajrād dvitānamad bhiyasā svasya manyoḥ /	adha dyauḥ cit te apa sā nu vajrāt dvitā anamat bhiyasā svasya manyoḥ 
SA_GV01_rvh1-10u-9126	RV_6,017.09c ahiṃ yad indro abhy ohasānaṃ ni cid viśvāyuḥ śayathe jaghāna //	ahim yat indraḥ abhī ohasānam ni cit viśvāyuḥ śayathe jaghāna 
SA_GV01_rvh1-10u-9127	RV_6,017.10a adha tvaṣṭā te maha ugra vajraṃ sahasrabhṛṣṭiṃ vavṛtac chatāśrim /	adha tvaṣṭā te mahaḥ ugra vajram sahasra bhṛṣṭim vavṛtat śata aśrim 
SA_GV01_rvh1-10u-9128	RV_6,017.10c nikāmam aramaṇasaṃ yena navantam ahiṃ sam piṇag ṛjīṣin //	nikāmam aramaṇasam yena navantam ahim sam piṇak ṛjīṣin 
SA_GV01_rvh1-10u-9129	RV_6,017.11a vardhān yaṃ viśve marutaḥ sajoṣāḥ pacac chatam mahiṣāṃ indra tubhyam /	vardhān yam viśve marutaḥ sajoṣāḥ pacat śatam mahiṣān indra tubhyam 
SA_GV01_rvh1-10u-9130	RV_6,017.11c pūṣā viṣṇus trīṇi sarāṃsi dhāvan vṛtrahaṇam madiram aṃśum asmai //	pūṣā viṣṇuḥ trīṇi sarāṃsi dhāvan vṛtra haṇam madiram aṃśum asmai 
SA_GV01_rvh1-10u-9131	RV_6,017.12a ā kṣodo mahi vṛtaṃ nadīnām pariṣṭhitam asṛja ūrmim apām /	ā kṣodaḥ mahi vṛtam nadīnām pariṣṭhitam asṛjaḥ ūrmim apām 
SA_GV01_rvh1-10u-9132	RV_6,017.12c tāsām anu pravata indra panthām prārdayo nīcīr apasaḥ samudram //	tāsām anu pravataḥ indra panthām prārdayaḥ nīcīḥ apasaḥ samudram 
SA_GV01_rvh1-10u-9133	RV_6,017.13a evā tā viśvā cakṛvāṃsam indram mahām ugram ajuryaṃ sahodām /	eva tā viśvā cakṛvāṃsam indram mahām ugram ajuryam sahaḥ dām 
SA_GV01_rvh1-10u-9134	RV_6,017.13c suvīraṃ tvā svāyudhaṃ suvajram ā brahma navyam avase vavṛtyāt //	su vīram tvā su āyudham su vajram ā brahma navyam avase vavṛtyāt 
SA_GV01_rvh1-10u-9135	RV_6,017.14a sa no vājāya śravasa iṣe ca rāye dhehi dyumata indra viprān /	sa naḥ vājāya śravase iṣe ca rāye dhehi dyumataḥ indra viprān 
SA_GV01_rvh1-10u-9136	RV_6,017.14c bharadvāje nṛvata indra sūrīn divi ca smaidhi pārye na indra //	bharadvāje nṛvataḥ indra sūrīn divi ca smā edhi pārye naḥ indra 
SA_GV01_rvh1-10u-9137	RV_6,017.15a ayā vājaṃ devahitaṃ sanema madema śatahimāḥ suvīrāḥ //	ayā vājam deva hitam sanema madema śata himāḥ su vīrāḥ 
SA_GV01_rvh1-10u-9138	RV_6,018.01a tam u ṣṭuhi yo abhibhūtyojā vanvann avātaḥ puruhūta indraḥ /	tam u stuhi yaḥ abhibhūti ojāḥ vanvan a vātaḥ puruhūtaḥ indraḥ 
SA_GV01_rvh1-10u-9139	RV_6,018.01c aṣāḷham ugraṃ sahamānam ābhir gīrbhir vardha vṛṣabhaṃ carṣaṇīnām //	aṣāḷham ugram sahamānam ābhiḥ gīrbhiḥ vardha vṛṣabham carṣaṇīnām 
SA_GV01_rvh1-10u-9140	RV_6,018.02a sa yudhmaḥ satvā khajakṛt samadvā tuvimrakṣo nadanumāṃ ṛjīṣī /	sa yudhmaḥ satvā khaja kṛt samadvā tuvi mrakṣaḥ nadanumān ṛjīṣī 
SA_GV01_rvh1-10u-9141	RV_6,018.02c bṛhadreṇuś cyavano mānuṣīṇām ekaḥ kṛṣṭīnām abhavat sahāvā //	bṛhat reṇuḥ cyavanaḥ mānuṣīṇām ekaḥ kṛṣṭīnām abhavat sahāvā 
SA_GV01_rvh1-10u-9142	RV_6,018.03a tvaṃ ha nu tyad adamāyo dasyūṃr ekaḥ kṛṣṭīr avanor āryāya /	tvam ha nu tyad adamāyaḥ dasyūṃr ekaḥ kṛṣṭīḥ avanoḥ āryāya 
SA_GV01_rvh1-10u-9143	RV_6,018.03c asti svin nu vīryaṃ tat ta indra na svid asti tad ṛtuthā vi vocaḥ //	asti svid nu vīryam tat te indra na svid asti tat ṛtuthā vi vocaḥ 
SA_GV01_rvh1-10u-9144	RV_6,018.04a sad id dhi te tuvijātasya manye sahaḥ sahiṣṭha turatas turasya /	sat id hi te tuvi jātasya manye sahaḥ sahiṣṭha turataḥ turasya 
SA_GV01_rvh1-10u-9145	RV_6,018.04c ugram ugrasya tavasas tavīyo 'radhrasya radhraturo babhūva //	ugram ugrasya tavasaḥ tavīyaḥ radhrasya radhraturaḥ babhūva 
SA_GV01_rvh1-10u-9146	RV_6,018.05a tan naḥ pratnaṃ sakhyam astu yuṣme itthā vadadbhir valam aṅgirobhiḥ /	tat naḥ pratnam sakhyam astu yuṣme itthā vadadbhiḥ valam aṅgirobhiḥ 
SA_GV01_rvh1-10u-9147	RV_6,018.05c hann acyutacyud dasmeṣayantam ṛṇoḥ puro vi duro asya viśvāḥ //	han acyuta cyut dasma iṣayantam ṛṇoḥ puraḥ vi duraḥ asya viśvāḥ 
SA_GV01_rvh1-10u-9148	RV_6,018.06a sa hi dhībhir havyo asty ugra īśānakṛn mahati vṛtratūrye /	sa hi dhībhiḥ havyaḥ asti ugraḥ īśāna kṛt mahati vṛtratūrye 
SA_GV01_rvh1-10u-9149	RV_6,018.06c sa tokasātā tanaye sa vajrī vitantasāyyo abhavat samatsu //	sa toka sātā tanaye sa vajrī vitantasāyyaḥ abhavat samatsu 
SA_GV01_rvh1-10u-9150	RV_6,018.07a sa majmanā janima mānuṣāṇām amartyena nāmnāti pra sarsre /	sa majmanā janima mānuṣāṇām amartyena nāmnā ati pra sarsre 
SA_GV01_rvh1-10u-9151	RV_6,018.07c sa dyumnena sa śavasota rāyā sa vīryeṇa nṛtamaḥ samokāḥ //	sa dyumnena sa śavasā uta rāyā sa vīryeṇa nṛtamaḥ samokāḥ 
SA_GV01_rvh1-10u-9152	RV_6,018.08a sa yo na muhe na mithū jano bhūt sumantunāmā cumuriṃ dhuniṃ ca /	sa yaḥ na muhe na mithū bhūt sumantu nāmā cumurim dhunim ca 
SA_GV01_rvh1-10u-9153	RV_6,018.08c vṛṇak pipruṃ śambaraṃ śuṣṇam indraḥ purāṃ cyautnāya śayathāya nū cit //	vṛṇak piprum śambaram śuṣṇam indraḥ purām cyautnāya śayathāya nu cit 
SA_GV01_rvh1-10u-9154	RV_6,018.09a udāvatā tvakṣasā panyasā ca vṛtrahatyāya ratham indra tiṣṭha /	udāvatā tvakṣasā panyasā ca vṛtra hatyāya ratham indra tiṣṭha 
SA_GV01_rvh1-10u-9155	RV_6,018.09c dhiṣva vajraṃ hasta ā dakṣiṇatrābhi pra manda purudatra māyāḥ //	dhiṣva vajram haste ā dakṣiṇatrā abhi pra manda puru datra māyāḥ 
SA_GV01_rvh1-10u-9156	RV_6,018.10a agnir na śuṣkaṃ vanam indra hetī rakṣo ni dhakṣy aśanir na bhīmā /	agniḥ na śuṣkam vanam indra hetī rakṣaḥ ni dhakṣi aśaniḥ na bhīmā 
SA_GV01_rvh1-10u-9157	RV_6,018.10c gambhīraya ṛṣvayā yo rurojādhvānayad duritā dambhayac ca //	ṛṣvayā yaḥ ruroja adhvānayat duritā dambhayat ca 
SA_GV01_rvh1-10u-9158	RV_6,018.11a ā sahasram pathibhir indra rāyā tuvidyumna tuvivājebhir arvāk /	ā sahasram pathibhiḥ indra rāyā tuvi dyumna tuvi vājebhiḥ arvāk 
SA_GV01_rvh1-10u-9159	RV_6,018.11c yāhi sūno sahaso yasya nū cid adeva īśe puruhūta yotoḥ //	yāhi sūno sahasaḥ yasya nu cit a devaḥ īśe puruhūta yotoḥ 
SA_GV01_rvh1-10u-9160	RV_6,018.12a pra tuvidyumnasya sthavirasya ghṛṣver divo rarapśe mahimā pṛthivyāḥ /	pra tuvi dyumnasya sthavirasya ghṛṣveḥ divaḥ rarapśe mahimā pṛthivyāḥ 
SA_GV01_rvh1-10u-9161	RV_6,018.12c nāsya śatrur na pratimānam asti na pratiṣṭhiḥ purumāyasya sahyoḥ //	na asya śatruḥ na pratimānam asti na pratiṣṭhiḥ puru māyasya sahyoḥ 
SA_GV01_rvh1-10u-9162	RV_6,018.13a pra tat te adyā karaṇaṃ kṛtam bhūt kutsaṃ yad āyum atithigvam asmai /	pra tat te adyā karaṇam kṛtam bhūt kutsam yat āyum atithigvam asmai 
SA_GV01_rvh1-10u-9163	RV_6,018.13c purū sahasrā ni śiśā abhi kṣām ut tūrvayāṇaṃ dhṛṣatā ninetha //	purū sahasrā ni śiśāḥ abhi kṣām ud tūrvayāṇam dhṛṣatā ninetha 
SA_GV01_rvh1-10u-9164	RV_6,018.14a anu tvāhighne adha deva devā madan viśve kavitamaṃ kavīnām /	anu tvā ahi ghne adha deva devāḥ madan viśve kavitamam kavīnām 
SA_GV01_rvh1-10u-9165	RV_6,018.14c karo yatra varivo bādhitāya dive janāya tanve gṛṇānaḥ //	karaḥ yatra varivaḥ bādhitāya dive janāya tanve gṛṇānaḥ 
SA_GV01_rvh1-10u-9166	RV_6,018.15a anu dyāvāpṛthivī tat ta ojo 'martyā jihata indra devāḥ /	anu dyāvāpṛthivī tat te ojaḥ martyāḥ jihate indra devāḥ 
SA_GV01_rvh1-10u-9167	RV_6,018.15c kṛṣvā kṛtno akṛtaṃ yat te asty ukthaṃ navīyo janayasva yajñaiḥ //	kṛṣva kṛtno a kṛtam yat te asti uktham navīyaḥ janayasva yajñaiḥ 
SA_GV01_rvh1-10u-9168	RV_6,019.01a mahāṃ indro nṛvad ā carṣaṇiprā uta dvibarhā aminaḥ sahobhiḥ /	mahān indraḥ nṛ vat ā carṣaṇi prāḥ uta dvibarhāḥ aminaḥ sahobhiḥ 
SA_GV01_rvh1-10u-9169	RV_6,019.01c asmadryag vāvṛdhe vīryāyoruḥ pṛthuḥ sukṛtaḥ kartṛbhir bhūt //	asmadryak vāvṛdhe vīryāya uruḥ pṛthuḥ su kṛtaḥ kartṛbhiḥ bhūt 
SA_GV01_rvh1-10u-9170	RV_6,019.02a indram eva dhiṣaṇā sātaye dhād bṛhantam ṛṣvam ajaraṃ yuvānam /	indram eva dhiṣaṇā sātaye dhāt bṛhantam ṛṣvam ajaram yuvānam 
SA_GV01_rvh1-10u-9171	RV_6,019.02c aṣāḷhena śavasā śūśuvāṃsaṃ sadyaś cid yo vāvṛdhe asāmi //	a ṣāḍhena śavasā śūśuvāṃsam sadyas cit yaḥ vāvṛdhe asāmi 
SA_GV01_rvh1-10u-9172	RV_6,019.03a pṛthū karasnā bahulā gabhastī asmadryak sam mimīhi śravāṃsi /	pṛthū karasnā bahulā gabhastī asmadryak sam mimīhi śravāṃsi 
SA_GV01_rvh1-10u-9173	RV_6,019.03c yūtheva paśvaḥ paśupā damūnā asmāṃ indrābhy ā vavṛtsvājau //	yūthā iva paśvaḥ paśu pāḥ damūnāḥ asmān indra abhi ā vavṛtsva ājau 
SA_GV01_rvh1-10u-9174	RV_6,019.04a taṃ va indraṃ catinam asya śākair iha nūnaṃ vājayanto huvema /	tam vaḥ indram catinam asya śākaiḥ iha nūnam vājayantaḥ huvema 
SA_GV01_rvh1-10u-9175	RV_6,019.04c yathā cit pūrve jaritāra āsur anedyā anavadyā ariṣṭāḥ //	yathā cit pūrve jaritāraḥ āsuḥ anedyāḥ anavadyāḥ ariṣṭāḥ 
SA_GV01_rvh1-10u-9176	RV_6,019.05a dhṛtavrato dhanadāḥ somavṛddhaḥ sa hi vāmasya vasunaḥ purukṣuḥ /	dhṛtavrataḥ dhana dāḥ soma vṛddhaḥ sa hi vāmasya vasunaḥ purukṣuḥ 
SA_GV01_rvh1-10u-9177	RV_6,019.05c saṃ jagmire pathyā rāyo asmin samudre na sindhavo yādamānāḥ //	sam jagmire pathyāḥ rāyaḥ asmin samudre na sindhavaḥ yādamānāḥ 
SA_GV01_rvh1-10u-9178	RV_6,019.06a śaviṣṭhaṃ na ā bhara śūra śava ojiṣṭham ojo abhibhūta ugram /	śaviṣṭham naḥ ā bhara śūra śavaḥ ojiṣṭham ojaḥ abhibhūte ugram 
SA_GV01_rvh1-10u-9179	RV_6,019.06c viśvā dyumnā vṛṣṇyā mānuṣāṇām asmabhyaṃ dā harivo mādayadhyai //	viśvā dyumnā vṛṣṇyā mānuṣāṇām asmabhyam dāḥ harivas mādayadhyai 
SA_GV01_rvh1-10u-9180	RV_6,019.07a yas te madaḥ pṛtanāṣāḷ amṛdhra indra taṃ na ā bhara śūśuvāṃsam /	yaḥ te madaḥ pṛtanāṣāh amṛdhraḥ indra tam naḥ ā bhara śūśuvāṃsam 
SA_GV01_rvh1-10u-9181	RV_6,019.07c yena tokasya tanayasya sātau maṃsīmahi jigīvāṃsas tvotāḥ //	yena tokasya tanayasya sātau maṃsīmahi jigīvāṃsaḥ tvotāḥ 
SA_GV01_rvh1-10u-9182	RV_6,019.08a ā no bhara vṛṣaṇaṃ śuṣmam indra dhanaspṛtaṃ śūśuvāṃsaṃ sudakṣam /	ā naḥ bhara vṛṣaṇam śuṣmam indra dhana spṛtam śūśuvāṃsam su dakṣam 
SA_GV01_rvh1-10u-9183	RV_6,019.08c yena vaṃsāma pṛtanāsu śatrūn tavotibhir uta jāmīṃr ajāmīn //	yena vaṃsāma pṛtanāsu śatrūn tava ūtibhiḥ uta jāmīn ajāmīn 
SA_GV01_rvh1-10u-9184	RV_6,019.09a ā te śuṣmo vṛṣabha etu paścād ottarād adharād ā purastāt /	ā te śuṣmaḥ vṛṣabhaḥ etu paścāt ā uttarāt adharāt ā purastāt 
SA_GV01_rvh1-10u-9185	RV_6,019.09c ā viśvato abhi sam etv arvāṅ indra dyumnaṃ svarvad dhehy asme //	ā viśvatas abhi sam etu arvāṅ indra dyumnam svarvat dhehi asme 
SA_GV01_rvh1-10u-9186	RV_6,019.10a nṛvat ta indra nṛtamābhir ūtī vaṃsīmahi vāmaṃ śromatebhiḥ /	nṛvat te indra nṛtamābhiḥ ūtī vaṃsīmahi vāmam śromatebhiḥ 
SA_GV01_rvh1-10u-9187	RV_6,019.10c īkṣe hi vasva ubhayasya rājan dhā ratnam mahi sthūram bṛhantam //	īkṣe hi vasvaḥ ubhayasya rājan dhāḥ ratnam mahi sthūram bṛhantam 
SA_GV01_rvh1-10u-9188	RV_6,019.11a marutvantaṃ vṛṣabhaṃ vāvṛdhānam akavāriṃ divyaṃ śāsam indram /	marutvantam vṛṣabham vāvṛdhānam a kavārim divyam śāsam indram 
SA_GV01_rvh1-10u-9189	RV_6,019.11c viśvāsāham avase nūtanāyograṃ sahodām iha taṃ huvema //	viśvāsāham avase nūtanāya ugram sahaḥ dām iha tam huvema 
SA_GV01_rvh1-10u-9190	RV_6,019.12a janaṃ vajrin mahi cin manyamānam ebhyo nṛbhyo randhayā yeṣv asmi /	janam vajrin mahi cit manyamānam ebhyaḥ nṛbhyaḥ randhaya yeṣu asmi 
SA_GV01_rvh1-10u-9191	RV_6,019.12c adhā hi tvā pṛthivyāṃ śūrasātau havāmahe tanaye goṣv apsu //	adhā hi tvā pṛthivyām śūrasātau havāmahe tanaye goṣu apsu 
SA_GV01_rvh1-10u-9192	RV_6,019.13a vayaṃ ta ebhiḥ puruhūta sakhyaiḥ śatroḥ-śatror uttara it syāma /	vayam te ebhiḥ puruhūta sakhyaiḥ śatroḥ śatroḥ uttare id syāma 
SA_GV01_rvh1-10u-9193	RV_6,019.13c ghnanto vṛtrāṇy ubhayāni śūra rāyā madema bṛhatā tvotāḥ //	ghnantaḥ vṛtrāṇi ubhayāni śūra rāyā madema bṛhatā tvotāḥ 
SA_GV01_rvh1-10u-9194	RV_6,020.01a dyaur na ya indrābhi bhūmāryas tasthau rayiḥ śavasā pṛtsu janān /	dyauḥ na yaḥ indra abhi bhūmā āryaḥ tasthau rayiḥ śavasā pṛtsu janān 
SA_GV01_rvh1-10u-9195	RV_6,020.01c taṃ naḥ sahasrabharam urvarāsāṃ daddhi sūno sahaso vṛtraturam //	tam naḥ sahasra bharam urvarā sām daddhi sūno sahasaḥ vṛtra turam 
SA_GV01_rvh1-10u-9196	RV_6,020.02a divo na tubhyam anv indra satrāsuryaṃ devebhir dhāyi viśvam /	divaḥ na tubhyam anu indra satrā asuryam devebhiḥ dhāyi viśvam 
SA_GV01_rvh1-10u-9197	RV_6,020.02c ahiṃ yad vṛtram apo vavrivāṃsaṃ hann ṛjīṣin viṣṇunā sacānaḥ //	ahim yat vṛtram apaḥ vavrivāṃsam han ṛjīṣin viṣṇunā sacānaḥ 
SA_GV01_rvh1-10u-9198	RV_6,020.03a tūrvann ojīyān tavasas tavīyān kṛtabrahmendro vṛddhamahāḥ /	tūrvan ojīyān tavasaḥ tavīyān kṛta brahmā indraḥ vṛddha mahāḥ 
SA_GV01_rvh1-10u-9199	RV_6,020.03c rājābhavan madhunaḥ somyasya viśvāsāṃ yat purāṃ dartnum āvat //	rājā abhavat madhunaḥ somyasya viśvāsām yat purām dartnum āvat 
SA_GV01_rvh1-10u-9200	RV_6,020.04a śatair apadran paṇaya indrātra daśoṇaye kavaye 'rkasātau /	śataiḥ apadran paṇayaḥ indra atra daśoṇaye kavaye rka sātau 
SA_GV01_rvh1-10u-9201	RV_6,020.04c vadhaiḥ śuṣṇasyāśuṣasya māyāḥ pitvo nārirecīt kiṃ cana pra //	vadhaiḥ śuṣṇasya aśuṣasya māyāḥ pitvaḥ na arirecīt kim cana pra 
SA_GV01_rvh1-10u-9202	RV_6,020.05a maho druho apa viśvāyu dhāyi vajrasya yat patane pādi śuṣṇaḥ /	mahaḥ druhaḥ apa viśva āyu dhāyi vajrasya yat patane pādi śuṣṇaḥ 
SA_GV01_rvh1-10u-9203	RV_6,020.05c uru ṣa sarathaṃ sārathaye kar indraḥ kutsāya sūryasya sātau //	uru sa sa ratham sārathaye kaḥ indraḥ kutsāya sūryasya sātau 
SA_GV01_rvh1-10u-9204	RV_6,020.06a pra śyeno na madiram aṃśum asmai śiro dāsasya namucer mathāyan /	pra śyenaḥ na madiram aṃśum asmai śiraḥ dāsasya namuceḥ mathāyan 
SA_GV01_rvh1-10u-9205	RV_6,020.06c prāvan namīṃ sāpyaṃ sasantam pṛṇag rāyā sam iṣā saṃ svasti //	prāvat namīm sāpyam sasantam pṛṇak rāyā sam iṣā sam svasti 
SA_GV01_rvh1-10u-9206	RV_6,020.07a vi pipror ahimāyasya dṛḷhāḥ puro vajriñ chavasā na dardaḥ /	vi piproḥ ahi māyasya dṛḍhāḥ puraḥ vajrim śavasā na dardar 
SA_GV01_rvh1-10u-9207	RV_6,020.07c sudāman tad rekṇo apramṛṣyam ṛjiśvane dātraṃ dāśuṣe dāḥ //	su dāman tat rekṇaḥ apramṛṣyam ṛjiśvane dātram dāśuṣe dāḥ 
SA_GV01_rvh1-10u-9208	RV_6,020.08a sa vetasuṃ daśamāyaṃ daśoṇiṃ tūtujim indraḥ svabhiṣṭisumnaḥ /	sa vetasum daśa māyam daśoṇim tūtujim indraḥ su abhiṣṭi sumnaḥ 
SA_GV01_rvh1-10u-9209	RV_6,020.08c ā tugraṃ śaśvad ibhaṃ dyotanāya mātur na sīm upa sṛjā iyadhyai //	ā tugram śaśvat ibham dyotanāya mātuḥ na sīm upa sṛjai iyadhyai 
SA_GV01_rvh1-10u-9210	RV_6,020.09a sa īṃ spṛdho vanate apratīto bibhrad vajraṃ vṛtrahaṇaṃ gabhastau /	saḥ īm spṛdhaḥ vanate apratītaḥ bibhrat vajram vṛtra haṇam gabhastau 
SA_GV01_rvh1-10u-9211	RV_6,020.09c tiṣṭhad dharī adhy asteva garte vacoyujā vahata indram ṛṣvam //	tiṣṭhat harī adhi astā iva garte vacaḥ yujā vahataḥ indram ṛṣvam 
SA_GV01_rvh1-10u-9212	RV_6,020.10a sanema te 'vasā navya indra pra pūrava stavanta enā yajñaiḥ /	sanema te vasā navyaḥ indra pra pūravaḥ stavante enā yajñaiḥ 
SA_GV01_rvh1-10u-9213	RV_6,020.10c sapta yat puraḥ śarma śāradīr dard dhan dāsīḥ purukutsāya śikṣan //	sapta yat puraḥ śarma śāradīḥ dart han dāsīḥ purukutsāya śikṣan 
SA_GV01_rvh1-10u-9214	RV_6,020.11a tvaṃ vṛdha indra pūrvyo bhūr varivasyann uśane kāvyāya /	tvam vṛdhaḥ indra pūrvyaḥ bhūḥ varivasyan uśane kāvyāya 
SA_GV01_rvh1-10u-9215	RV_6,020.11c parā navavāstvam anudeyam mahe pitre dadātha svaṃ napātam //	parā navavāstvam anudeyam mahe pitre dada atha svam napātam 
SA_GV01_rvh1-10u-9216	RV_6,020.12a tvaṃ dhunir indra dhunimatīr ṛṇor apaḥ sīrā na sravantīḥ /	tvam dhuniḥ indra dhunimatīḥ ṛṇoḥ apaḥ sīrāḥ na sravantīḥ 
SA_GV01_rvh1-10u-9217	RV_6,020.12c pra yat samudram ati śūra parṣi pārayā turvaśaṃ yaduṃ svasti //	pra yat samudram ati śūra parṣi pāraya turvaśam yadum svasti 
SA_GV01_rvh1-10u-9218	RV_6,020.13a tava ha tyad indra viśvam ājau sasto dhunīcumurī yā ha siṣvap /	tava ha tyad indra viśvam ājau sastaḥ dhunī cumurī yā ha siṣvap 
SA_GV01_rvh1-10u-9219	RV_6,020.13c dīdayad it tubhyaṃ somebhiḥ sunvan dabhītir idhmabhṛtiḥ pakthy arkaiḥ //	dīdayat id tubhyam somebhiḥ sunvan dabhītiḥ idhma bhṛtiḥ pakthī arkaiḥ 
SA_GV01_rvh1-10u-9220	RV_6,021.01a imā u tvā purutamasya kāror havyaṃ vīra havyā havante /	imāḥ u tvā purutamasya kāroḥ havyam vīra havyā havante 
SA_GV01_rvh1-10u-9221	RV_6,021.01c dhiyo ratheṣṭhām ajaraṃ navīyo rayir vibhūtir īyate vacasyā //	dhiyaḥ ratheṣṭhām ajaram navīyaḥ rayiḥ vibhūtiḥ īyate vacasyā 
SA_GV01_rvh1-10u-9222	RV_6,021.02a tam u stuṣa indraṃ yo vidāno girvāhasaṃ gīrbhir yajñavṛddham /	tam u stuṣe indram yaḥ vidānaḥ gir vāhasam gīrbhiḥ yajña vṛddham 
SA_GV01_rvh1-10u-9223	RV_6,021.02c yasya divam ati mahnā pṛthivyāḥ purumāyasya ririce mahitvam //	yasya divam ati mahnā pṛthivyāḥ puru māyasya ririce mahi tvam 
SA_GV01_rvh1-10u-9224	RV_6,021.03a sa it tamo 'vayunaṃ tatanvat sūryeṇa vayunavac cakāra /	saḥ id tamaḥ vayunam tatanvat sūryeṇa vayunavat cakāra 
SA_GV01_rvh1-10u-9225	RV_6,021.03c kadā te martā amṛtasya dhāmeyakṣanto na minanti svadhāvaḥ //	kadā te martāḥ amṛtasya dhāma iyakṣantaḥ na minanti svadhāvas 
SA_GV01_rvh1-10u-9226	RV_6,021.04a yas tā cakāra sa kuha svid indraḥ kam ā janaṃ carati kāsu vikṣu /	yaḥ tā cakāra sa kuha svid indraḥ kam ā janam carati kāsu vikṣu 
SA_GV01_rvh1-10u-9227	RV_6,021.04c kas te yajño manase śaṃ varāya ko arka indra katamaḥ sa hotā //	kaḥ te yajñaḥ manase śam varāya kaḥ arkaḥ indra katamaḥ sa hotā 
SA_GV01_rvh1-10u-9228	RV_6,021.05a idā hi te veviṣataḥ purājāḥ pratnāsa āsuḥ purukṛt sakhāyaḥ /	idā hi te veviṣataḥ purājāḥ pratnāsaḥ āsuḥ puru kṛt sakhāyaḥ 
SA_GV01_rvh1-10u-9229	RV_6,021.05c ye madhyamāsa uta nūtanāsa utāvamasya puruhūta bodhi //	ye madhyamāsaḥ uta nūtanāsaḥ uta avamasya puruhūta bodhi 
SA_GV01_rvh1-10u-9230	RV_6,021.06a tam pṛcchanto 'varāsaḥ parāṇi pratnā ta indra śrutyānu yemuḥ /	tam pṛcchantaḥ varāsaḥ parāṇi pratnā te indra śrutyā anu yemuḥ 
SA_GV01_rvh1-10u-9231	RV_6,021.06c arcāmasi vīra brahmavāho yād eva vidma tāt tvā mahāntam //	arcāmasi vīra brahma vāhaḥ yāt eva vidma tāt tvā mahāntam 
SA_GV01_rvh1-10u-9232	RV_6,021.07a abhi tvā pājo rakṣaso vi tasthe mahi jajñānam abhi tat su tiṣṭha /	abhi tvā pājaḥ rakṣasaḥ vi tasthe mahi jajñānam abhi tat su tiṣṭha 
SA_GV01_rvh1-10u-9233	RV_6,021.07c tava pratnena yujyena sakhyā vajreṇa dhṛṣṇo apa tā nudasva //	tava pratnena yujyena sakhyā vajreṇa dhṛṣṇo apa tāḥ nudasva 
SA_GV01_rvh1-10u-9234	RV_6,021.08a sa tu śrudhīndra nūtanasya brahmaṇyato vīra kārudhāyaḥ /	sa tu śrudhi indra nūtanasya brahmaṇyataḥ vīra kāru dhāyaḥ 
SA_GV01_rvh1-10u-9235	RV_6,021.08c tvaṃ hy āpiḥ pradivi pitṝṇāṃ śaśvad babhūtha suhava eṣṭau //	tvam hi āpiḥ pradivi pitṝṇām śaśvat babhūtha su havaḥ eṣṭau 
SA_GV01_rvh1-10u-9236	RV_6,021.09a protaye varuṇam mitram indram marutaḥ kṛṣvāvase no adya /	protaye varuṇam mitram indram marutaḥ kṛṣva avase naḥ adya 
SA_GV01_rvh1-10u-9237	RV_6,021.09c pra pūṣaṇaṃ viṣṇum agnim purandhiṃ savitāram oṣadhīḥ parvatāṃś ca //	pra pūṣaṇam viṣṇum agnim purandhim savitāram oṣadhīḥ parvatān ca 
SA_GV01_rvh1-10u-9238	RV_6,021.10a ima u tvā puruśāka prayajyo jaritāro abhy arcanty arkaiḥ /	ime u tvā puru śāka prayajyo jaritāraḥ abhī arcanti arkaiḥ 
SA_GV01_rvh1-10u-9239	RV_6,021.10c śrudhī havam ā huvato huvāno na tvāvāṃ anyo amṛta tvad asti //	śrudhi havam ā huvataḥ huvānaḥ na tvāvām anyaḥ amṛta tvat asti 
SA_GV01_rvh1-10u-9240	RV_6,021.11a nū ma ā vācam upa yāhi vidvān viśvebhiḥ sūno sahaso yajatraiḥ /	nu me ā vācam upa yāhi vidvān viśvebhiḥ sūno sahasaḥ yajatraiḥ 
SA_GV01_rvh1-10u-9241	RV_6,021.11c ye agnijihvā ṛtasāpa āsur ye manuṃ cakrur uparaṃ dasāya //	ye agni jihvāḥ ṛtasāpaḥ āsuḥ ye manum cakruḥ uparam dasāya 
SA_GV01_rvh1-10u-9242	RV_6,021.12a sa no bodhi puraetā sugeṣūta durgeṣu pathikṛd vidānaḥ /	sa naḥ bodhi puraetā sugeṣu uta durgeṣu pathikṛt vidānaḥ 
SA_GV01_rvh1-10u-9243	RV_6,021.12c ye aśramāsa uravo vahiṣṭhās tebhir na indrābhi vakṣi vājam //	ye aśramāsaḥ uravaḥ vahiṣṭhāḥ tebhiḥ naḥ indra abhi vakṣi vājam 
SA_GV01_rvh1-10u-9244	RV_6,022.01a ya eka id dhavyaś carṣaṇīnām indraṃ taṃ gīrbhir abhy arca ābhiḥ /	yaḥ ekaḥ id havyaḥ carṣaṇīnām indram tam gīrbhiḥ abhī arce ābhiḥ 
SA_GV01_rvh1-10u-9245	RV_6,022.01c yaḥ patyate vṛṣabho vṛṣṇyāvān satyaḥ satvā purumāyaḥ sahasvān //	yaḥ patyate vṛṣabhaḥ vṛṣṇyāvān satyaḥ satvā puru māyaḥ sahasvān 
SA_GV01_rvh1-10u-9246	RV_6,022.02a tam u naḥ pūrve pitaro navagvāḥ sapta viprāso abhi vājayantaḥ /	tam u naḥ pūrve pitaraḥ navagvāḥ sapta viprāsaḥ abhi vājayantaḥ 
SA_GV01_rvh1-10u-9247	RV_6,022.02c nakṣaddābhaṃ taturim parvateṣṭhām adroghavācam matibhiḥ śaviṣṭham //	nakṣat dābham taturim parvateṣṭhām adrogha vācam matibhiḥ śaviṣṭham 
SA_GV01_rvh1-10u-9248	RV_6,022.03a tam īmaha indram asya rāyaḥ puruvīrasya nṛvataḥ purukṣoḥ /	tam īmahe indram asya rāyaḥ puru vīrasya nṛvataḥ purukṣoḥ 
SA_GV01_rvh1-10u-9249	RV_6,022.03c yo askṛdhoyur ajaraḥ svarvān tam ā bhara harivo mādayadhyai //	yaḥ askṛdhoyuḥ ajaraḥ svarvān tam ā bhara harivas mādayadhyai 
SA_GV01_rvh1-10u-9250	RV_6,022.04a tan no vi voco yadi te purā cij jaritāra ānaśuḥ sumnam indra /	tat naḥ vi vocaḥ yadi te purā cit jaritāraḥ ānaśuḥ sumnam indra 
SA_GV01_rvh1-10u-9251	RV_6,022.04c kas te bhāgaḥ kiṃ vayo dudhra khidvaḥ puruhūta purūvaso 'suraghnaḥ //	kaḥ te bhāgaḥ kim vayaḥ dudhra khidvaḥ puruhūta purūvaso sura ghnaḥ 
SA_GV01_rvh1-10u-9252	RV_6,022.05a tam pṛcchantī vajrahastaṃ ratheṣṭhām indraṃ vepī vakvarī yasya nū gīḥ /	tam pṛcchantī vajrahastam ratheṣṭhām indram vepī vakvarī yasya nu gīḥ 
SA_GV01_rvh1-10u-9253	RV_6,022.05c tuvigrābhaṃ tuvikūrmiṃ rabhodāṃ gātum iṣe nakṣate tumram accha //	tuvi grābham tuvikūrmim rabhaḥ dām gātum iṣe nakṣate tumram accha 
SA_GV01_rvh1-10u-9254	RV_6,022.06a ayā ha tyam māyayā vāvṛdhānam manojuvā svatavaḥ parvatena /	ayā ha tyam māyayā vāvṛdhānam manaḥ juvā svatavaḥ parvatena 
SA_GV01_rvh1-10u-9255	RV_6,022.06c acyutā cid vīḷitā svojo rujo vi dṛḷhā dhṛṣatā virapśin //	acyutā cit vīḍitā su ojaḥ rujaḥ vi dṛḍhā dhṛṣatā virapśin 
SA_GV01_rvh1-10u-9256	RV_6,022.07a taṃ vo dhiyā navyasyā śaviṣṭham pratnam pratnavat paritaṃsayadhyai /	tam vaḥ dhiyā navyasyā śaviṣṭham pratnam pratna vat paritaṃsayadhyai 
SA_GV01_rvh1-10u-9257	RV_6,022.07c sa no vakṣad animānaḥ suvahmendro viśvāny ati durgahāṇi //	sa naḥ vakṣat animānaḥ suvahmā indraḥ viśvāni ati durgahāṇi 
SA_GV01_rvh1-10u-9258	RV_6,022.08a ā janāya druhvaṇe pārthivāni divyāni dīpayo 'ntarikṣā /	ā janāya druhvaṇe pārthivāni divyāni dīpayaḥ ntarikṣā 
SA_GV01_rvh1-10u-9259	RV_6,022.08c tapā vṛṣan viśvataḥ śociṣā tān brahmadviṣe śocaya kṣām apaś ca //	tapa vṛṣan viśvatas śociṣā tān brahma dviṣe śocaya kṣām apaḥ ca 
SA_GV01_rvh1-10u-9260	RV_6,022.09a bhuvo janasya divyasya rājā pārthivasya jagatas tveṣasaṃdṛk /	bhuvaḥ janasya divyasya rājā pārthivasya jagataḥ tveṣa saṃdṛś 
SA_GV01_rvh1-10u-9261	RV_6,022.09c dhiṣva vajraṃ dakṣiṇa indra haste viśvā ajurya dayase vi māyāḥ //	dhiṣva vajram dakṣiṇe indra haste viśvāḥ ajurya dayase vi māyāḥ 
SA_GV01_rvh1-10u-9262	RV_6,022.10a ā saṃyatam indra ṇaḥ svastiṃ śatrutūryāya bṛhatīm amṛdhrām /	ā saṃyatam indra naḥ svastim śatru tūryāya bṛhatīm amṛdhrām 
SA_GV01_rvh1-10u-9263	RV_6,022.10c yayā dāsāny āryāṇi vṛtrā karo vajrin sutukā nāhuṣāṇi //	yayā dāsāni āryāṇi vṛtrā karaḥ vajrin sutukā nāhuṣāṇi 
SA_GV01_rvh1-10u-9264	RV_6,022.11a sa no niyudbhiḥ puruhūta vedho viśvavārābhir ā gahi prayajyo /	sa naḥ niyudbhiḥ puruhūta vedhaḥ viśva vārābhiḥ ā gahi prayajyo 
SA_GV01_rvh1-10u-9265	RV_6,022.11c na yā adevo varate na deva ābhir yāhi tūyam ā madryadrik //	na yāḥ adevaḥ varate na devaḥ ābhiḥ yāhi tūyam ā madryadrik 
SA_GV01_rvh1-10u-9266	RV_6,023.01a suta it tvaṃ nimiśla indra some stome brahmaṇi śasyamāna ukthe /	sute id tvam nimiślaḥ indra some stome brahmaṇi śasyamāne ukthe 
SA_GV01_rvh1-10u-9267	RV_6,023.01c yad vā yuktābhyām maghavan haribhyām bibhrad vajram bāhvor indra yāsi //	yat vā yuktābhyām maghavan haribhyām bibhrat vajram bāhvoḥ indra yāsi 
SA_GV01_rvh1-10u-9268	RV_6,023.02a yad vā divi pārye suṣvim indra vṛtrahatye 'vasi śūrasātau /	yat vā divi pārye suṣvim indra vṛtra hatye vasi śūrasātau 
SA_GV01_rvh1-10u-9269	RV_6,023.02c yad vā dakṣasya bibhyuṣo abibhyad arandhayaḥ śardhata indra dasyūn //	yat vā dakṣasya bibhyuṣaḥ a bibhyat arandhayaḥ śardhataḥ indra dasyūn 
SA_GV01_rvh1-10u-9270	RV_6,023.03a pātā sutam indro astu somam praṇenīr ugro jaritāram ūtī /	pātā sutam indraḥ astu somam praṇenīḥ ugraḥ jaritāram ūtī 
SA_GV01_rvh1-10u-9271	RV_6,023.03c kartā vīrāya suṣvaya u lokaṃ dātā vasu stuvate kīraye cit //	kartā vīrāya suṣvaye u lokam dātā vasu stuvate kīraye cit 
SA_GV01_rvh1-10u-9272	RV_6,023.04a ganteyānti savanā haribhyām babhrir vajram papiḥ somaṃ dadir gāḥ /	gantā iyānti savanā haribhyām babhriḥ vajram papiḥ somam dadiḥ gāḥ 
SA_GV01_rvh1-10u-9273	RV_6,023.04c kartā vīraṃ naryaṃ sarvavīraṃ śrotā havaṃ gṛṇata stomavāhāḥ //	kartā vīram naryam sarva vīram śrotā havam gṛṇataḥ stoma vāhāḥ 
SA_GV01_rvh1-10u-9274	RV_6,023.05a asmai vayaṃ yad vāvāna tad viviṣma indrāya yo naḥ pradivo apas kaḥ /	asmai vayam yat vāvāna tat viviṣmaḥ indrāya yaḥ naḥ pradivaḥ apaḥ kaḥ 
SA_GV01_rvh1-10u-9275	RV_6,023.05c sute some stumasi śaṃsad ukthendrāya brahma vardhanaṃ yathāsat //	sute some stumasi śaṃsat ukthā indrāya brahma vardhanam yathā asat 
SA_GV01_rvh1-10u-9276	RV_6,023.06a brahmāṇi hi cakṛṣe vardhanāni tāvat ta indra matibhir viviṣmaḥ /	brahmāṇi hi cakṛṣe vardhanāni tāvat te indra matibhiḥ viviṣmaḥ 
SA_GV01_rvh1-10u-9277	RV_6,023.06c sute some sutapāḥ śantamāni rāṇḍyā kriyāsma vakṣaṇāni yajñaiḥ //	sute some suta pāḥ śantamāni rāṇḍyā kriyāsma vakṣaṇāni yajñaiḥ 
SA_GV01_rvh1-10u-9278	RV_6,023.07a sa no bodhi puroḷāśaṃ rarāṇaḥ pibā tu somaṃ goṛjīkam indra /	sa naḥ bodhi puroḷāśam rarāṇaḥ pibā tu somam goṛjīkam indra 
SA_GV01_rvh1-10u-9279	RV_6,023.07c edam barhir yajamānasya sīdoruṃ kṛdhi tvāyata u lokam //	ā idam barhiḥ yajamānasya sīda urum kṛdhi tvāyataḥ u lokam 
SA_GV01_rvh1-10u-9280	RV_6,023.08a sa mandasvā hy anu joṣam ugra pra tvā yajñāsa ime aśnuvantu /	sa mandasva hi anu joṣam ugra pra tvā yajñāsaḥ ime aśnuvantu 
SA_GV01_rvh1-10u-9281	RV_6,023.08c preme havāsaḥ puruhūtam asme ā tveyaṃ dhīr avasa indra yamyāḥ //	pra ime havāsaḥ puruhūtam asme ā tvā iyam dhīḥ avase indra yamyāḥ 
SA_GV01_rvh1-10u-9282	RV_6,023.09a taṃ vaḥ sakhāyaḥ saṃ yathā suteṣu somebhir īm pṛṇatā bhojam indram /	tam vaḥ sakhāyaḥ sam yathā suteṣu somebhiḥ īm pṛṇata bhojam indram 
SA_GV01_rvh1-10u-9283	RV_6,023.09c kuvit tasmā asati no bharāya na suṣvim indro 'vase mṛdhāti //	kuvid tasmai asati naḥ bharāya na suṣvim indraḥ vase mṛdhāti 
SA_GV01_rvh1-10u-9284	RV_6,023.10a eved indraḥ sute astāvi some bharadvājeṣu kṣayad in maghonaḥ /	eva id indraḥ sute astāvi some bharadvājeṣu kṣayat id maghonaḥ 
SA_GV01_rvh1-10u-9285	RV_6,023.10c asad yathā jaritra uta sūrir indro rāyo viśvavārasya dātā //	asat yathā jaritre uta sūriḥ indraḥ rāyaḥ viśva vārasya dātā 
SA_GV01_rvh1-10u-9286	RV_6,024.01a vṛṣā mada indre śloka ukthā sacā someṣu sutapā ṛjīṣī /	vṛṣā made indre śloke ukthā sacā someṣu suta pāḥ ṛjīṣī 
SA_GV01_rvh1-10u-9287	RV_6,024.01c arcatryo maghavā nṛbhya ukthair dyukṣo rājā girām akṣitotiḥ //	arcatryaḥ maghavā nṛbhyaḥ ukthaiḥ dyukṣaḥ rājā girām a kṣita ūtiḥ 
SA_GV01_rvh1-10u-9288	RV_6,024.02a taturir vīro naryo vicetāḥ śrotā havaṃ gṛṇata urvyūtiḥ /	taturiḥ vīraḥ naryaḥ vicetāḥ śrotā havam gṛṇate urvyūtiḥ 
SA_GV01_rvh1-10u-9289	RV_6,024.02c vasuḥ śaṃso narāṃ kārudhāyā vājī stuto vidathe dāti vājam //	vasuḥ śaṃsaḥ narām kāru dhāyāḥ vājī stutaḥ vidathe dāti vājam 
SA_GV01_rvh1-10u-9290	RV_6,024.03a akṣo na cakryoḥ śūra bṛhan pra te mahnā ririce rodasyoḥ /	akṣaḥ na cakryoḥ śūra bṛhan pra te mahnā ririce rodasyoḥ 
SA_GV01_rvh1-10u-9291	RV_6,024.03c vṛkṣasya nu te puruhūta vayā vy ūtayo ruruhur indra pūrvīḥ //	vṛkṣasya nu te puruhūta vayāḥ vi ūtayaḥ ruruhuḥ indra pūrvīḥ 
SA_GV01_rvh1-10u-9292	RV_6,024.04a śacīvatas te puruśāka śākā gavām iva srutayaḥ saṃcaraṇīḥ /	śacīvataḥ te puru śāka śākāḥ gavām iva srutayaḥ saṃcaraṇīḥ 
SA_GV01_rvh1-10u-9293	RV_6,024.04c vatsānāṃ na tantayas ta indra dāmanvanto adāmānaḥ sudāman //	vatsānām na tantayaḥ te indra dāmanvantaḥ a dāmānaḥ su dāman 
SA_GV01_rvh1-10u-9294	RV_6,024.05a anyad adya karvaram anyad u śvo 'sac ca san muhur ācakrir indraḥ /	anyat adya karvaram anyat u śvas sat ca sat muhur ācakriḥ indraḥ 
SA_GV01_rvh1-10u-9295	RV_6,024.05c mitro no atra varuṇaś ca pūṣāryo vaśasya paryetāsti //	mitraḥ naḥ atra varuṇaḥ ca pūṣā aryaḥ vaśasya paryetā asti 
SA_GV01_rvh1-10u-9296	RV_6,024.06a vi tvad āpo na parvatasya pṛṣṭhād ukthebhir indrānayanta yajñaiḥ /	vi tvat āpaḥ na parvatasya pṛṣṭhāt ukthebhiḥ indra anayanta yajñaiḥ 
SA_GV01_rvh1-10u-9297	RV_6,024.06c taṃ tvābhiḥ suṣṭutibhir vājayanta ājiṃ na jagmur girvāho aśvāḥ //	tam tvā ābhiḥ suṣṭutibhiḥ vājayantaḥ ājim na jagmuḥ gir vāhaḥ aśvāḥ 
SA_GV01_rvh1-10u-9298	RV_6,024.07a na yaṃ jaranti śarado na māsā na dyāva indram avakarśayanti /	na yam jaranti śaradaḥ na māsāḥ na dyāvaḥ indram avakarśayanti 
SA_GV01_rvh1-10u-9299	RV_6,024.07c vṛddhasya cid vardhatām asya tanū stomebhir ukthaiś ca śasyamānā //	vṛddhasya cit vardhatām asya tanū stomebhiḥ ukthaiḥ ca śasyamānā 
SA_GV01_rvh1-10u-9300	RV_6,024.08a na vīḷave namate na sthirāya na śardhate dasyujūtāya stavān /	na vīḍave namate na sthirāya na śardhate dasyu jūtāya stavān 
SA_GV01_rvh1-10u-9301	RV_6,024.08c ajrā indrasya girayaś cid ṛṣvā gambhīre cid bhavati gādham asmai //	ajrāḥ indrasya girayaḥ cit ṛṣvāḥ gambhīre cit bhavati gādham asmai 
SA_GV01_rvh1-10u-9302	RV_6,024.09a gambhīreṇa na uruṇāmatrin preṣo yandhi sutapāvan vājān /	gambhīreṇa naḥ uruṇā amatrin pra iṣaḥ yandhi suta pāvan vājān 
SA_GV01_rvh1-10u-9303	RV_6,024.09c sthā ū ṣu ūrdhva ūtī ariṣaṇyann aktor vyuṣṭau paritakmyāyām //	sthāḥ u su ūrdhvaḥ ūtī a riṣaṇyan aktoḥ vyuṣṭau paritakmyāyām 
SA_GV01_rvh1-10u-9304	RV_6,024.10a sacasva nāyam avase abhīka ito vā tam indra pāhi riṣaḥ /	sacasva nāyam avase abhīke itas vā tam indra pāhi riṣaḥ 
SA_GV01_rvh1-10u-9305	RV_6,024.10c amā cainam araṇye pāhi riṣo madema śatahimāḥ suvīrāḥ //	amā ca enam araṇye pāhi riṣaḥ madema śata himāḥ su vīrāḥ 
SA_GV01_rvh1-10u-9306	RV_6,025.01a yā ta ūtir avamā yā paramā yā madhyamendra śuṣminn asti /	yā te ūtiḥ avamā yā paramā yā madhyamā indra śuṣmin asti 
SA_GV01_rvh1-10u-9307	RV_6,025.01c tābhir ū ṣu vṛtrahatye 'vīr na ebhiś ca vājair mahān na ugra //	tābhiḥ u su vṛtra hatye vīḥ naḥ ebhiḥ ca vājaiḥ mahān naḥ ugra 
SA_GV01_rvh1-10u-9308	RV_6,025.02a ābhi spṛdho mithatīr ariṣaṇyann amitrasya vyathayā manyum indra /	ābhiḥ spṛdhaḥ mithatīḥ a riṣaṇyan amitrasya vyathaya manyum indra 
SA_GV01_rvh1-10u-9309	RV_6,025.02c ābhir viśvā abhiyujo viṣūcīr āryāya viśo 'va tārīr dāsīḥ //	ābhiḥ viśvāḥ abhiyujaḥ viṣūcīḥ āryāya viśaḥ vaḥ tārīḥ dāsīḥ 
SA_GV01_rvh1-10u-9310	RV_6,025.03a indra jāmaya uta ye 'jāmayo 'rvācīnāso vanuṣo yuyujre /	indra jāmayaḥ uta ye jāmayaḥ rvācīnāsaḥ vanuṣaḥ yuyujre 
SA_GV01_rvh1-10u-9311	RV_6,025.03c tvam eṣāṃ vithurā śavāṃsi jahi vṛṣṇyāni kṛṇuhī parācaḥ //	tvam eṣām vithurā śavāṃsi jahi vṛṣṇyāni kṛṇuhi parācaḥ 
SA_GV01_rvh1-10u-9312	RV_6,025.04a śūro vā śūraṃ vanate śarīrais tanūrucā taruṣi yat kṛṇvaite /	śūraḥ vā śūram vanate śarīraiḥ tanūrucā taruṣi yat kṛṇvaite 
SA_GV01_rvh1-10u-9313	RV_6,025.04c toke vā goṣu tanaye yad apsu vi krandasī urvarāsu bravaite //	toke vā goṣu tanaye yat apsu vi krandasī urvarāsu bravaite 
SA_GV01_rvh1-10u-9314	RV_6,025.05a nahi tvā śūro na turo na dhṛṣṇur na tvā yodho manyamāno yuyodha /	nahi tvā śūraḥ na turaḥ na dhṛṣṇuḥ na tvā yodhaḥ manyamānaḥ yuyodha 
SA_GV01_rvh1-10u-9315	RV_6,025.05c indra nakiṣ ṭvā praty asty eṣāṃ viśvā jātāny abhy asi tāni //	indra nakir tvā prati asti eṣām viśvā jātāni abhī asi tāni 
SA_GV01_rvh1-10u-9316	RV_6,025.06a sa patyata ubhayor nṛmṇam ayor yadī vedhasaḥ samithe havante /	sa patyate ubhayoḥ nṛmṇam ayoḥ yadī vedhasaḥ samithe havante 
SA_GV01_rvh1-10u-9317	RV_6,025.06c vṛtre vā maho nṛvati kṣaye vā vyacasvantā yadi vitantasaite //	vṛtre vā mahaḥ nṛvati kṣaye vā vyacasvantā yadi vitantasaite 
SA_GV01_rvh1-10u-9318	RV_6,025.07a adha smā te carṣaṇayo yad ejān indra trātota bhavā varūtā /	adha smā te carṣaṇayaḥ yat ejān indra trātā uta bhava varūtā 
SA_GV01_rvh1-10u-9319	RV_6,025.07c asmākāso ye nṛtamāso arya indra sūrayo dadhire puro naḥ //	asmākāsaḥ ye nṛtamāsaḥ aryaḥ indra sūrayaḥ dadhire puras naḥ 
SA_GV01_rvh1-10u-9320	RV_6,025.08a anu te dāyi maha indriyāya satrā te viśvam anu vṛtrahatye /	anu te dāyi mahe indriyāya satrā te viśvam anu vṛtra hatye 
SA_GV01_rvh1-10u-9321	RV_6,025.08c anu kṣatram anu saho yajatrendra devebhir anu te nṛṣahye //	anu kṣatram anu sahaḥ yajatra indra devebhiḥ anu te nṛṣahye 
SA_GV01_rvh1-10u-9322	RV_6,025.09a evā na spṛdhaḥ sam ajā samatsv indra rārandhi mithatīr adevīḥ /	eva naḥ spṛdhaḥ sam aja samatsu indra rārandhi mithatīḥ adevīḥ 
SA_GV01_rvh1-10u-9323	RV_6,025.09c vidyāma vastor avasā gṛṇanto bharadvājā uta ta indra nūnam //	vidyāma vastoḥ avasā gṛṇantaḥ bharadvājāḥ uta te indra nūnam 
SA_GV01_rvh1-10u-9324	RV_6,026.01a śrudhī na indra hvayāmasi tvā maho vājasya sātau vāvṛṣāṇāḥ /	śrudhi naḥ indra hvayāmasi tvā mahaḥ vājasya sātau vāvṛṣāṇāḥ 
SA_GV01_rvh1-10u-9325	RV_6,026.01c saṃ yad viśo 'yanta śūrasātā ugraṃ no 'vaḥ pārye ahan dāḥ //	sam yat viśaḥ yanta śūra sātau ugram naḥ vaḥ pārye ahan dāḥ 
SA_GV01_rvh1-10u-9326	RV_6,026.02a tvāṃ vājī havate vājineyo maho vājasya gadhyasya sātau /	tvām vājī havate vājineyaḥ mahaḥ vājasya gadhyasya sātau 
SA_GV01_rvh1-10u-9327	RV_6,026.02c tvāṃ vṛtreṣv indra satpatiṃ tarutraṃ tvāṃ caṣṭe muṣṭihā goṣu yudhyan //	tvām vṛtreṣu indra sat patim tarutram tvām caṣṭe muṣṭi hā goṣu yudhyan 
SA_GV01_rvh1-10u-9328	RV_6,026.03a tvaṃ kaviṃ codayo 'rkasātau tvaṃ kutsāya śuṣṇaṃ dāśuṣe vark /	tvam kavim codayaḥ rka sātau tvam kutsāya śuṣṇam dāśuṣe vark 
SA_GV01_rvh1-10u-9329	RV_6,026.03c tvaṃ śiro amarmaṇaḥ parāhann atithigvāya śaṃsyaṃ kariṣyan //	tvam śiraḥ amarmaṇaḥ parāhan atithigvāya śaṃsyam kariṣyan 
SA_GV01_rvh1-10u-9330	RV_6,026.04a tvaṃ ratham pra bharo yodham ṛṣvam āvo yudhyantaṃ vṛṣabhaṃ daśadyum /	tvam ratham pra bharaḥ yodham ṛṣvam āvaḥ yudhyantam vṛṣabham daśadyum 
SA_GV01_rvh1-10u-9331	RV_6,026.04c tvaṃ tugraṃ vetasave sacāhan tvaṃ tujiṃ gṛṇantam indra tūtoḥ //	tvam tugram vetasave sacā ahan tvam tujim gṛṇantam indra tūtoḥ 
SA_GV01_rvh1-10u-9332	RV_6,026.05a tvaṃ tad uktham indra barhaṇā kaḥ pra yac chatā sahasrā śūra darṣi /	tvam tat uktham indra barhaṇā kaḥ pra yat śatā sahasrā śūra darṣi 
SA_GV01_rvh1-10u-9333	RV_6,026.05c ava girer dāsaṃ śambaraṃ han prāvo divodāsaṃ citrābhir ūtī //	ava gireḥ dāsam śambaram han prāvaḥ divodāsam citrābhiḥ ūtī 
SA_GV01_rvh1-10u-9334	RV_6,026.06a tvaṃ śraddhābhir mandasānaḥ somair dabhītaye cumurim indra siṣvap /	tvam śraddhābhiḥ mandasānaḥ somaiḥ dabhītaye cumurim indra siṣvap 
SA_GV01_rvh1-10u-9335	RV_6,026.06c tvaṃ rajim piṭhīnase daśasyan ṣaṣṭiṃ sahasrā śacyā sacāhan //	tvam rajim piṭhīnase daśasyan ṣaṣṭim sahasrā śacyā sacā ahan 
SA_GV01_rvh1-10u-9336	RV_6,026.07a ahaṃ cana tat sūribhir ānaśyāṃ tava jyāya indra sumnam ojaḥ /	aham cana tat sūribhiḥ ānaśyām tava jyāyaḥ indra sumnam ojaḥ 
SA_GV01_rvh1-10u-9337	RV_6,026.07c tvayā yat stavante sadhavīra vīrās trivarūthena nahuṣā śaviṣṭha //	tvayā yat stavante sadhavīra vīrāḥ tri varūthena nahuṣā śaviṣṭha 
SA_GV01_rvh1-10u-9338	RV_6,026.08a vayaṃ te asyām indra dyumnahūtau sakhāyaḥ syāma mahina preṣṭhāḥ /	vayam te asyām indra dyumna hūtau sakhāyaḥ syāma mahina preṣṭhāḥ 
SA_GV01_rvh1-10u-9339	RV_6,026.08c prātardaniḥ kṣatraśrīr astu śreṣṭho ghane vṛtrāṇāṃ sanaye dhanānām //	prātardaniḥ kṣatra śrīḥ astu śreṣṭhaḥ ghane vṛtrāṇām sanaye dhanānām 
SA_GV01_rvh1-10u-9340	RV_6,027.01a kim asya made kim v asya pītāv indraḥ kim asya sakhye cakāra /	kim asya made kim u asya pītau indraḥ kim asya sakhye cakāra 
SA_GV01_rvh1-10u-9341	RV_6,027.01c raṇā vā ye niṣadi kiṃ te asya purā vividre kim u nūtanāsaḥ //	raṇā vā ye niṣadi kim te asya purā vividre kim u nūtanāsaḥ 
SA_GV01_rvh1-10u-9342	RV_6,027.02a sad asya made sad v asya pītāv indraḥ sad asya sakhye cakāra /	sat asya made sat u asya pītau indraḥ sat asya sakhye cakāra 
SA_GV01_rvh1-10u-9343	RV_6,027.02c raṇā vā ye niṣadi sat te asya purā vividre sad u nūtanāsaḥ //	raṇā vā ye niṣadi sat te asya purā vividre sat u nūtanāsaḥ 
SA_GV01_rvh1-10u-9344	RV_6,027.03a nahi nu te mahimanaḥ samasya na maghavan maghavattvasya vidma /	nahi nu te mahimanaḥ samasya na maghavan maghavat tvasya vidma 
SA_GV01_rvh1-10u-9345	RV_6,027.03c na rādhaso-rādhaso nūtanasyendra nakir dadṛśa indriyaṃ te //	na rādhasaḥ rādhasaḥ nūtanasya indra nakir dadṛśe indriyam te 
SA_GV01_rvh1-10u-9346	RV_6,027.04a etat tyat ta indriyam aceti yenāvadhīr varaśikhasya śeṣaḥ /	etat tyad te indriyam aceti yena avadhīḥ varaśikhasya śeṣaḥ 
SA_GV01_rvh1-10u-9347	RV_6,027.04c vajrasya yat te nihatasya śuṣmāt svanāc cid indra paramo dadāra //	vajrasya yat te nihatasya śuṣmāt svanāt cit indra paramaḥ dadāra 
SA_GV01_rvh1-10u-9348	RV_6,027.05a vadhīd indro varaśikhasya śeṣo 'bhyāvartine cāyamānāya śikṣan /	vadhīt indraḥ vara śikhasya śeṣaḥ bhyāvartine cāyamānāya śikṣan 
SA_GV01_rvh1-10u-9349	RV_6,027.05c vṛcīvato yad dhariyūpīyāyāṃ han pūrve ardhe bhiyasāparo dart //	vṛcīvataḥ yat hariyūpīyāyām han pūrve ardhe bhiyasā aparaḥ dart 
SA_GV01_rvh1-10u-9350	RV_6,027.06a triṃśacchataṃ varmiṇa indra sākaṃ yavyāvatyām puruhūta śravasyā /	triṃśat śatam varmiṇaḥ indra sākam yavyāvatyām puruhūta śravasyā 
SA_GV01_rvh1-10u-9351	RV_6,027.06c vṛcīvantaḥ śarave patyamānāḥ pātrā bhindānā nyarthāny āyan //	vṛcīvantaḥ śarave patyamānāḥ pātrā bhindānāḥ nyarthāni āyan 
SA_GV01_rvh1-10u-9352	RV_6,027.07a yasya gāvāv aruṣā sūyavasyū antar ū ṣu carato rerihāṇā /	yasya gāvau aruṣā sūyavasyū antar u su carataḥ rerihāṇā 
SA_GV01_rvh1-10u-9353	RV_6,027.07c sa sṛñjayāya turvaśam parādād vṛcīvato daivavātāya śikṣan //	sa sṛñjayāya turvaśam parādāt vṛcīvataḥ daivavātāya śikṣan 
SA_GV01_rvh1-10u-9354	RV_6,027.08a dvayāṃ agne rathino viṃśatiṃ gā vadhūmato maghavā mahyaṃ samrāṭ /	dvayām agne rathinaḥ viṃśatim gāḥ vadhūmataḥ maghavā mahyam samrāj 
SA_GV01_rvh1-10u-9355	RV_6,027.08c abhyāvartī cāyamāno dadāti dūṇāśeyaṃ dakṣiṇā pārthavānām //	abhyāvartī cāyamānaḥ dadāti dūṇāśeyam dakṣiṇā pārthavānām 
SA_GV01_rvh1-10u-9356	RV_6,028.01a ā gāvo agmann uta bhadram akran sīdantu goṣṭhe raṇayantv asme /	ā gāvaḥ agman uta bhadram akran sīdantu goṣṭhe raṇayantu asme 
SA_GV01_rvh1-10u-9357	RV_6,028.01c prajāvatīḥ pururūpā iha syur indrāya pūrvīr uṣaso duhānāḥ //	prajāvatīḥ puru rūpāḥ iha syuḥ indrāya pūrvīḥ uṣasaḥ duhānāḥ 
SA_GV01_rvh1-10u-9358	RV_6,028.02a indro yajvane pṛṇate ca śikṣaty uped dadāti na svam muṣāyati /	indraḥ yajvane pṛṇate ca śikṣati upa id dadāti na svam muṣāyati 
SA_GV01_rvh1-10u-9359	RV_6,028.02c bhūyo-bhūyo rayim id asya vardhayann abhinne khilye ni dadhāti devayum //	bhūyas bhūyas rayim id asya vardhayan abhinne khilye ni dadhāti devayum 
SA_GV01_rvh1-10u-9360	RV_6,028.03a na tā naśanti na dabhāti taskaro nāsām āmitro vyathir ā dadharṣati /	na tāḥ naśanti na dabhāti taskaraḥ na āsām āmitraḥ vyathiḥ ā dadharṣati 
SA_GV01_rvh1-10u-9361	RV_6,028.03c devāṃś ca yābhir yajate dadāti ca jyog it tābhiḥ sacate gopatiḥ saha //	devān ca yābhiḥ yajate dadāti ca jyok id tābhiḥ sacate gopatiḥ saha 
SA_GV01_rvh1-10u-9362	RV_6,028.04a na tā arvā reṇukakāṭo aśnute na saṃskṛtatram upa yanti tā abhi /	na tāḥ arvā reṇu kakāṭaḥ aśnute na saṃskṛtatram upa yanti tāḥ abhi 
SA_GV01_rvh1-10u-9363	RV_6,028.04c urugāyam abhayaṃ tasya tā anu gāvo martasya vi caranti yajvanaḥ //	uru gāyam abhayam tasya tāḥ anu gāvaḥ martasya vi caranti yajvanaḥ 
SA_GV01_rvh1-10u-9364	RV_6,028.05a gāvo bhago gāva indro me acchān gāvaḥ somasya prathamasya bhakṣaḥ /	gāvaḥ bhagaḥ gāvaḥ indraḥ me acchān gāvaḥ somasya prathamasya bhakṣaḥ 
SA_GV01_rvh1-10u-9365	RV_6,028.05c imā yā gāvaḥ sa janāsa indra icchāmīd dhṛdā manasā cid indram //	imāḥ yāḥ gāvaḥ sa janāsaḥ indraḥ icchāmi id hṛdā manasā cit indram 
SA_GV01_rvh1-10u-9366	RV_6,028.06a yūyaṃ gāvo medayathā kṛśaṃ cid aśrīraṃ cit kṛṇuthā supratīkam /	yūyam gāvaḥ medayatha kṛśam cit aśrīram cit kṛṇutha su pratīkam 
SA_GV01_rvh1-10u-9367	RV_6,028.06c bhadraṃ gṛhaṃ kṛṇutha bhadravāco bṛhad vo vaya ucyate sabhāsu //	bhadram gṛham kṛṇutha bhadra vācaḥ bṛhat vaḥ vayaḥ ucyate sabhāsu 
SA_GV01_rvh1-10u-9368	RV_6,028.07a prajāvatīḥ sūyavasaṃ riśantīḥ śuddhā apaḥ suprapāṇe pibantīḥ /	prajāvatīḥ sūyavasam riśantīḥ śuddhāḥ apaḥ su prapāṇe pibantīḥ 
SA_GV01_rvh1-10u-9369	RV_6,028.07c mā va stena īśata māghaśaṃsaḥ pari vo hetī rudrasya vṛjyāḥ //	mā vaḥ stenaḥ īśata mā agha śaṃsaḥ pari vaḥ hetiḥ rudrasya vṛjyāḥ 
SA_GV01_rvh1-10u-9370	RV_6,028.08a upedam upaparcanam āsu goṣūpa pṛcyatām /	upa idam upaparcanam āsu goṣu upa pṛcyatām 
SA_GV01_rvh1-10u-9371	RV_6,028.08c upa ṛṣabhasya retasy upendra tava vīrye //	upa ṛṣabhasya retasi upa indra tava vīrye 
SA_GV01_rvh1-10u-9372	RV_6,029.01a indraṃ vo naraḥ sakhyāya sepur maho yantaḥ sumataye cakānāḥ /	indram vaḥ naraḥ sakhyāya sepuḥ mahaḥ yantaḥ sumataye cakānāḥ 
SA_GV01_rvh1-10u-9373	RV_6,029.01c maho hi dātā vajrahasto asti mahām u raṇvam avase yajadhvam //	mahaḥ hi dātā vajra hastaḥ asti mahām u raṇvam avase yajadhvam 
SA_GV01_rvh1-10u-9374	RV_6,029.02a ā yasmin haste naryā mimikṣur ā rathe hiraṇyaye ratheṣṭhāḥ /	ā yasmin haste naryāḥ mimikṣuḥ ā rathe hiraṇyaye ratheṣṭhāḥ 
SA_GV01_rvh1-10u-9375	RV_6,029.02c ā raśmayo gabhastyo sthūrayor ādhvann aśvāso vṛṣaṇo yujānāḥ //	ā raśmayaḥ gabhastyoḥ sthūrayoḥ ādhvan aśvāsaḥ vṛṣaṇaḥ yujānāḥ 
SA_GV01_rvh1-10u-9376	RV_6,029.03a śriye te pādā duva ā mimikṣur dhṛṣṇur vajrī śavasā dakṣiṇāvān /	śriye te pādā duvaḥ ā mimikṣuḥ dhṛṣṇuḥ vajrī śavasā dakṣiṇāvān 
SA_GV01_rvh1-10u-9377	RV_6,029.03c vasāno atkaṃ surabhiṃ dṛśe kaṃ svar ṇa nṛtav iṣiro babhūtha //	vasānaḥ atkam surabhim dṛśe kam svar na nṛto iṣiraḥ babhūtha 
SA_GV01_rvh1-10u-9378	RV_6,029.04a sa soma āmiślatamaḥ suto bhūd yasmin paktiḥ pacyate santi dhānāḥ /	sa somaḥ āmiślatamaḥ sutaḥ bhūt yasmin paktiḥ pacyate santi dhānāḥ 
SA_GV01_rvh1-10u-9379	RV_6,029.04c indraṃ nara stuvanto brahmakārā ukthā śaṃsanto devavātatamāḥ //	indram naraḥ stuvantaḥ brahma kārāḥ ukthā śaṃsantaḥ deva vātatamāḥ 
SA_GV01_rvh1-10u-9380	RV_6,029.05a na te antaḥ śavaso dhāyy asya vi tu bābadhe rodasī mahitvā /	na te antaḥ śavasaḥ dhāyi asya vi tu bābadhe rodasī mahitvā 
SA_GV01_rvh1-10u-9381	RV_6,029.05c ā tā sūriḥ pṛṇati tūtujāno yūthevāpsu samījamāna ūtī //	ā tā sūriḥ pṛṇati tūtujānaḥ yūthā iva apsu samījamānaḥ ūtī 
SA_GV01_rvh1-10u-9382	RV_6,029.06a eved indraḥ suhava ṛṣvo astūtī anūtī hiriśipraḥ satvā /	eva id indraḥ su havaḥ ṛṣvaḥ astūtī anūtī hiri śipraḥ satvā 
SA_GV01_rvh1-10u-9383	RV_6,029.06c evā hi jāto asamātyojāḥ purū ca vṛtrā hanati ni dasyūn //	eva hi jātaḥ asamātyojāḥ purū ca vṛtrā hanati ni dasyūn 
SA_GV01_rvh1-10u-9384	RV_6,030.01a bhūya id vāvṛdhe vīryāyaṃ eko ajuryo dayate vasūni /	bhūyas id vāvṛdhe vīryāyam ekaḥ ajuryaḥ dayate vasūni 
SA_GV01_rvh1-10u-9385	RV_6,030.01c pra ririce diva indraḥ pṛthivyā ardham id asya prati rodasī ubhe //	pra ririce divaḥ indraḥ pṛthivyāḥ ardham id asya prati rodasī ubhe 
SA_GV01_rvh1-10u-9386	RV_6,030.02a adhā manye bṛhad asuryam asya yāni dādhāra nakir ā mināti /	adhā manye bṛhat asuryam asya yāni dādhāra nakir ā mināti 
SA_GV01_rvh1-10u-9387	RV_6,030.02c dive-dive sūryo darśato bhūd vi sadmāny urviyā sukratur dhāt //	dive dive sūryaḥ darśataḥ bhūt vi sadmāni urviyā su kratuḥ dhāt 
SA_GV01_rvh1-10u-9388	RV_6,030.03a adyā cin nū cit tad apo nadīnāṃ yad ābhyo arado gātum indra /	adyā cit nu cit tat apaḥ nadīnām yat ābhyaḥ aradaḥ gātum indra 
SA_GV01_rvh1-10u-9389	RV_6,030.03c ni parvatā admasado na sedus tvayā dṛḷhāni sukrato rajāṃsi //	ni parvatāḥ adma sadaḥ na seduḥ tvayā dṛḍhāni su krato rajāṃsi 
SA_GV01_rvh1-10u-9390	RV_6,030.04a satyam it tan na tvāvāṃ anyo astīndra devo na martyo jyāyān /	satyam id tat na tvāvām anyaḥ asti indra devaḥ na martyaḥ jyāyān 
SA_GV01_rvh1-10u-9391	RV_6,030.04c ahann ahim pariśayānam arṇo 'vāsṛjo apo acchā samudram //	ahan ahim pariśayānam arṇaḥ vā asṛjaḥ apaḥ acchā samudram 
SA_GV01_rvh1-10u-9392	RV_6,030.05a tvam apo vi duro viṣūcīr indra dṛḷham arujaḥ parvatasya /	tvam apaḥ vi duraḥ viṣūcīḥ indra dṛḍham arujaḥ parvatasya 
SA_GV01_rvh1-10u-9393	RV_6,030.05c rājābhavo jagataś carṣaṇīnāṃ sākaṃ sūryaṃ janayan dyām uṣāsam //	rājā abhavaḥ jagataḥ carṣaṇīnām sākam sūryam janayan dyām uṣāsam 
SA_GV01_rvh1-10u-9394	RV_6,031.01a abhūr eko rayipate rayīṇām ā hastayor adhithā indra kṛṣṭīḥ /	abhūḥ ekaḥ rayi pate rayīṇām ā hastayoḥ adhithāḥ indra kṛṣṭīḥ 
SA_GV01_rvh1-10u-9395	RV_6,031.01c vi toke apsu tanaye ca sūre 'vocanta carṣaṇayo vivācaḥ //	vi toke apsu tanaye ca sūre vocanta carṣaṇayaḥ vivācaḥ 
SA_GV01_rvh1-10u-9396	RV_6,031.02a tvad bhiyendra pārthivāni viśvācyutā cic cyāvayante rajāṃsi /	tvat bhiyā indra pārthivāni viśvā acyutā cit cyāvayante rajāṃsi 
SA_GV01_rvh1-10u-9397	RV_6,031.02c dyāvākṣāmā parvatāso vanāni viśvaṃ dṛḷham bhayate ajmann ā te //	dyāvākṣāmā parvatāsaḥ vanāni viśvam dṛḍham bhayate ajman ā te 
SA_GV01_rvh1-10u-9398	RV_6,031.03a tvaṃ kutsenābhi śuṣṇam indrāśuṣaṃ yudhya kuyavaṃ gaviṣṭau /	tvam kutsena abhi śuṣṇam indra aśuṣam yudhya kuyavam gaviṣṭau 
SA_GV01_rvh1-10u-9399	RV_6,031.03c daśa prapitve adha sūryasya muṣāyaś cakram avive rapāṃsi //	daśa prapitve adha sūryasya muṣāyaḥ cakram aviveḥ rapāṃsi 
SA_GV01_rvh1-10u-9400	RV_6,031.04a tvaṃ śatāny ava śambarasya puro jaghanthāpratīni dasyoḥ /	tvam śatāni ava śambarasya puraḥ jaghantha apratīni dasyoḥ 
SA_GV01_rvh1-10u-9401	RV_6,031.04c aśikṣo yatra śacyā śacīvo divodāsāya sunvate sutakre bharadvājāya gṛṇate vasūni //	aśikṣaḥ yatra śacyā śacīvas divodāsāya sunvate sutakre bharadvājāya gṛṇate vasūni 
SA_GV01_rvh1-10u-9402	RV_6,031.05a sa satyasatvan mahate raṇāya ratham ā tiṣṭha tuvinṛmṇa bhīmam /	sa satya satvan mahate raṇāya ratham ā tiṣṭha tuvi nṛmṇa bhīmam 
SA_GV01_rvh1-10u-9403	RV_6,031.05c yāhi prapathinn avasopa madrik pra ca śruta śrāvaya carṣaṇibhyaḥ //	yāhi prapathin avasā upa madrik pra ca śruta śrāvaya carṣaṇibhyaḥ 
SA_GV01_rvh1-10u-9404	RV_6,032.01a apūrvyā purutamāny asmai mahe vīrāya tavase turāya /	apūrvyā purutamāni asmai mahe vīrāya tavase turāya 
SA_GV01_rvh1-10u-9405	RV_6,032.01c virapśine vajriṇe śantamāni vacāṃsy āsā sthavirāya takṣam //	virapśine vajriṇe śantamāni vacāṃsi āsā sthavirāya takṣam 
SA_GV01_rvh1-10u-9406	RV_6,032.02a sa mātarā sūryeṇā kavīnām avāsayad rujad adriṃ gṛṇānaḥ /	sa mātarā sūryeṇa kavīnām avāsayat rujat adrim gṛṇānaḥ 
SA_GV01_rvh1-10u-9407	RV_6,032.02c svādhībhir ṛkvabhir vāvaśāna ud usriyāṇām asṛjan nidānam //	su ādhībhiḥ ṛkvabhiḥ vāvaśānaḥ ud usriyāṇām asṛjat nidānam 
SA_GV01_rvh1-10u-9408	RV_6,032.03a sa vahnibhir ṛkvabhir goṣu śaśvan mitajñubhiḥ purukṛtvā jigāya /	sa vahnibhiḥ ṛkvabhiḥ goṣu śaśvat mitajñubhiḥ purukṛtvā jigāya 
SA_GV01_rvh1-10u-9409	RV_6,032.03c puraḥ purohā sakhibhiḥ sakhīyan dṛḷhā ruroja kavibhiḥ kaviḥ san //	puraḥ purohā sakhibhiḥ sakhīyan dṛḷhā ruroja kavibhiḥ kaviḥ san 
SA_GV01_rvh1-10u-9410	RV_6,032.04a sa nīvyābhir jaritāram acchā maho vājebhir mahadbhiś ca śuṣmaiḥ /	sa nīvyābhiḥ jaritāram acchā mahaḥ vājebhiḥ mahadbhiḥ ca śuṣmaiḥ 
SA_GV01_rvh1-10u-9411	RV_6,032.04c puruvīrābhir vṛṣabha kṣitīnām ā girvaṇaḥ suvitāya pra yāhi //	puru vīrābhiḥ vṛṣabha kṣitīnām ā girvaṇaḥ suvitāya pra yāhi 
SA_GV01_rvh1-10u-9412	RV_6,032.05a sa sargeṇa śavasā takto atyair apa indro dakṣiṇatas turāṣāṭ /	sa sargeṇa śavasā taktaḥ atyaiḥ apa indraḥ dakṣiṇatas turāṣāh 
SA_GV01_rvh1-10u-9413	RV_6,032.05c itthā sṛjānā anapāvṛd arthaṃ dive-dive viviṣur apramṛṣyam //	itthā sṛjānāḥ anapāvṛt artham dive dive viviṣuḥ apramṛṣyam 
SA_GV01_rvh1-10u-9414	RV_6,033.01a ya ojiṣṭha indra taṃ su no dā mado vṛṣan svabhiṣṭir dāsvān /	yaḥ ojiṣṭhaḥ indra tam su naḥ dāḥ madaḥ vṛṣan su abhiṣṭiḥ dāsvān 
SA_GV01_rvh1-10u-9415	RV_6,033.01c sauvaśvyaṃ yo vanavat svaśvo vṛtrā samatsu sāsahad amitrān //	sauvaśvyam yaḥ vanavat su aśvaḥ vṛtrā samatsu sāsahat amitrān 
SA_GV01_rvh1-10u-9416	RV_6,033.02a tvāṃ hīndrāvase vivāco havante carṣaṇayaḥ śūrasātau /	tvām hi indra avase vivācaḥ havante carṣaṇayaḥ śūrasātau 
SA_GV01_rvh1-10u-9417	RV_6,033.02c tvaṃ viprebhir vi paṇīṃr aśāyas tvota it sanitā vājam arvā //	tvam viprebhiḥ vi paṇīn aśāyaḥ tvotaḥ id sanitā vājam arvā 
SA_GV01_rvh1-10u-9418	RV_6,033.03a tvaṃ tāṃ indrobhayāṃ amitrān dāsā vṛtrāṇy āryā ca śūra /	tvam tām indra ubhayān amitrān dāsā vṛtrāṇi āryā ca śūra 
SA_GV01_rvh1-10u-9419	RV_6,033.03c vadhīr vaneva sudhitebhir atkair ā pṛtsu darṣi nṛṇāṃ nṛtama //	vadhīḥ vanā iva sudhitebhiḥ atkaiḥ ā pṛtsu darṣi nṛṇām nṛtama 
SA_GV01_rvh1-10u-9420	RV_6,033.04a sa tvaṃ na indrākavābhir ūtī sakhā viśvāyur avitā vṛdhe bhūḥ /	sa tvam naḥ indra akavābhiḥ ūtī sakhā viśvāyuḥ avitā vṛdhe bhūḥ 
SA_GV01_rvh1-10u-9421	RV_6,033.04c svarṣātā yad dhvayāmasi tvā yudhyanto nemadhitā pṛtsu śūra //	svarṣātā yat hvayāmasi tvā yudhyantaḥ nemadhitā pṛtsu śūra 
SA_GV01_rvh1-10u-9422	RV_6,033.05a nūnaṃ na indrāparāya ca syā bhavā mṛḷīka uta no abhiṣṭau /	nūnam naḥ indra aparāya ca syāḥ bhava mṛḍīke uta naḥ abhiṣṭau 
SA_GV01_rvh1-10u-9423	RV_6,033.05c itthā gṛṇanto mahinasya śarman divi ṣyāma pārye goṣatamāḥ //	itthā gṛṇantaḥ mahinasya śarman divi syāma pārye goṣatamāḥ 
SA_GV01_rvh1-10u-9424	RV_6,034.01a saṃ ca tve jagmur gira indra pūrvīr vi ca tvad yanti vibhvo manīṣāḥ /	sam ca tve jagmuḥ giraḥ indra pūrvīḥ vi ca tvat yanti vibhvaḥ manīṣāḥ 
SA_GV01_rvh1-10u-9425	RV_6,034.01c purā nūnaṃ ca stutaya ṛṣīṇām paspṛdhra indre adhy ukthārkā //	purā nūnam ca stutayaḥ ṛṣīṇām paspṛdhre indre adhi ukthā arkā 
SA_GV01_rvh1-10u-9426	RV_6,034.02a puruhūto yaḥ purugūrta ṛbhvāṃ ekaḥ purupraśasto asti yajñaiḥ /	puruhūtaḥ yaḥ puru gūrtaḥ ṛbhvān ekaḥ puru praśastaḥ asti yajñaiḥ 
SA_GV01_rvh1-10u-9427	RV_6,034.02c ratho na mahe śavase yujāno 'smābhir indro anumādyo bhūt //	rathaḥ na mahe śavase yujānaḥ smābhiḥ indraḥ anumādyaḥ bhūt 
SA_GV01_rvh1-10u-9428	RV_6,034.03a na yaṃ hiṃsanti dhītayo na vāṇīr indraṃ nakṣantīd abhi vardhayantīḥ /	na yam hiṃsanti dhītayaḥ na vāṇīḥ indram nakṣanti id abhi vardhayantīḥ 
SA_GV01_rvh1-10u-9429	RV_6,034.03c yadi stotāraḥ śataṃ yat sahasraṃ gṛṇanti girvaṇasaṃ śaṃ tad asmai //	yadi stotāraḥ śatam yat sahasram gṛṇanti girvaṇasam śam tat asmai 
SA_GV01_rvh1-10u-9430	RV_6,034.04a asmā etad divy arceva māsā mimikṣa indre ny ayāmi somaḥ /	asmai etat divi arcā iva māsā mimikṣe indre ni ayāmi somaḥ 
SA_GV01_rvh1-10u-9431	RV_6,034.04c janaṃ na dhanvann abhi saṃ yad āpaḥ satrā vāvṛdhur havanāni yajñaiḥ //	janam na dhanvan abhi sam yat āpaḥ satrā vāvṛdhuḥ havanāni yajñaiḥ 
SA_GV01_rvh1-10u-9432	RV_6,034.05a asmā etan mahy āṅgūṣam asmā indrāya stotram matibhir avāci /	asmai etat mahi āṅgūṣam asmai indrāya stotram matibhiḥ avāci 
SA_GV01_rvh1-10u-9433	RV_6,034.05c asad yathā mahati vṛtratūrya indro viśvāyur avitā vṛdhaś ca //	asat yathā mahati vṛtratūrye indraḥ viśvāyuḥ avitā vṛdhaḥ ca 
SA_GV01_rvh1-10u-9434	RV_6,035.01a kadā bhuvan rathakṣayāṇi brahma kadā stotre sahasrapoṣyaṃ dāḥ /	kadā bhuvan ratha kṣayāṇi brahma kadā stotre sahasra poṣyam dāḥ 
SA_GV01_rvh1-10u-9435	RV_6,035.01c kadā stomaṃ vāsayo 'sya rāyā kadā dhiyaḥ karasi vājaratnāḥ //	kadā stomam vāsayaḥ sya rāyā kadā dhiyaḥ karasi vāja ratnāḥ 
SA_GV01_rvh1-10u-9436	RV_6,035.02a karhi svit tad indra yan nṛbhir nṝn vīrair vīrān nīḷayāse jayājīn /	karhi svid tat indra yat nṛbhiḥ nṝn vīraiḥ vīrān nīḍayāse jaya ājīn 
SA_GV01_rvh1-10u-9437	RV_6,035.02c tridhātu gā adhi jayāsi goṣv indra dyumnaṃ svarvad dhehy asme //	tri dhātu gāḥ adhi jayāsi goṣu indra dyumnam svarvat dhehi asme 
SA_GV01_rvh1-10u-9438	RV_6,035.03a karhi svit tad indra yaj jaritre viśvapsu brahma kṛṇavaḥ śaviṣṭha /	karhi svid tat indra yat jaritre viśvapsu brahma kṛṇavaḥ śaviṣṭha 
SA_GV01_rvh1-10u-9439	RV_6,035.03c kadā dhiyo na niyuto yuvāse kadā gomaghā havanāni gacchāḥ //	kadā dhiyaḥ na niyutaḥ yuvāse kadā go maghā havanāni gacchāḥ 
SA_GV01_rvh1-10u-9440	RV_6,035.04a sa gomaghā jaritre aśvaścandrā vājaśravaso adhi dhehi pṛkṣaḥ /	sa go maghāḥ jaritre aśva ścandrāḥ vāja śravasaḥ adhi dhehi pṛkṣaḥ 
SA_GV01_rvh1-10u-9441	RV_6,035.04c pīpihīṣaḥ sudughām indra dhenum bharadvājeṣu suruco rurucyāḥ //	pīpihi iṣaḥ su dughām indra dhenum bharadvājeṣu su rucaḥ rurucyāḥ 
SA_GV01_rvh1-10u-9442	RV_6,035.05a tam ā nūnaṃ vṛjanam anyathā cic chūro yac chakra vi duro gṛṇīṣe /	tam ā nūnam vṛjanam anyathā cit śūraḥ yat śakra vi duraḥ gṛṇīṣe 
SA_GV01_rvh1-10u-9443	RV_6,035.05c mā nir araṃ śukradughasya dhenor āṅgirasān brahmaṇā vipra jinva //	mā niḥ aram śukra dughasya dhenoḥ āṅgirasān brahmaṇā vipra jinva 
SA_GV01_rvh1-10u-9444	RV_6,036.01a satrā madāsas tava viśvajanyāḥ satrā rāyo 'dha ye pārthivāsaḥ /	satrā madāsaḥ tava viśvajanyāḥ satrā rāyaḥ dha ye pārthivāsaḥ 
SA_GV01_rvh1-10u-9445	RV_6,036.01c satrā vājānām abhavo vibhaktā yad deveṣu dhārayathā asuryam //	satrā vājānām abhavaḥ vibhaktā yat deveṣu dhārayathāḥ asuryam 
SA_GV01_rvh1-10u-9446	RV_6,036.02a anu pra yeje jana ojo asya satrā dadhire anu vīryāya /	anu pra yeje janaḥ ojaḥ asya satrā dadhire anu vīryāya 
SA_GV01_rvh1-10u-9447	RV_6,036.02c syūmagṛbhe dudhaye 'rvate ca kratuṃ vṛñjanty api vṛtrahatye //	syūmagṛbhe dudhaye rvate ca kratum vṛñjanti api vṛtra hatye 
SA_GV01_rvh1-10u-9448	RV_6,036.03a taṃ sadhrīcīr ūtayo vṛṣṇyāni pauṃsyāni niyutaḥ saścur indram /	tam sadhrīcīḥ ūtayaḥ vṛṣṇyāni pauṃsyāni niyutaḥ saścuḥ indram 
SA_GV01_rvh1-10u-9449	RV_6,036.03c samudraṃ na sindhava ukthaśuṣmā uruvyacasaṃ gira ā viśanti //	samudram na sindhavaḥ uktha śuṣmāḥ uru vyacasam giraḥ ā viśanti 
SA_GV01_rvh1-10u-9450	RV_6,036.04a sa rāyas khām upa sṛjā gṛṇānaḥ puruścandrasya tvam indra vasvaḥ /	sa rāyaḥ khām upa sṛja gṛṇānaḥ puru ścandrasya tvam indra vasvaḥ 
SA_GV01_rvh1-10u-9451	RV_6,036.04c patir babhūthāsamo janānām eko viśvasya bhuvanasya rājā //	patiḥ babhūtha asamaḥ janānām ekaḥ viśvasya bhuvanasya rājā 
SA_GV01_rvh1-10u-9452	RV_6,036.05a sa tu śrudhi śrutyā yo duvoyur dyaur na bhūmābhi rāyo aryaḥ /	sa tu śrudhi śrutyā yaḥ duvoyuḥ dyauḥ na bhūmā abhi rāyaḥ aryaḥ 
SA_GV01_rvh1-10u-9453	RV_6,036.05c aso yathā naḥ śavasā cakāno yuge-yuge vayasā cekitānaḥ //	asaḥ yathā naḥ śavasā cakānaḥ yuge yuge vayasā cekitānaḥ 
SA_GV01_rvh1-10u-9454	RV_6,037.01a arvāg rathaṃ viśvavāraṃ ta ugrendra yuktāso harayo vahantu /	arvāk ratham viśva vāram te ugra indra yuktāsaḥ harayaḥ vahantu 
SA_GV01_rvh1-10u-9455	RV_6,037.01c kīriś cid dhi tvā havate svarvān ṛdhīmahi sadhamādas te adya //	kīriḥ cit hi tvā havate svarvān ṛdhīmahi sadhamādaḥ te adya 
SA_GV01_rvh1-10u-9456	RV_6,037.02a pro droṇe harayaḥ karmāgman punānāsa ṛjyanto abhūvan /	pra u droṇe harayaḥ karma agman punānāsaḥ ṛjyantaḥ abhūvan 
SA_GV01_rvh1-10u-9457	RV_6,037.02c indro no asya pūrvyaḥ papīyād dyukṣo madasya somyasya rājā //	indraḥ naḥ asya pūrvyaḥ papīyāt dyukṣaḥ madasya somyasya rājā 
SA_GV01_rvh1-10u-9458	RV_6,037.03a āsasrāṇāsaḥ śavasānam acchendraṃ sucakre rathyāso aśvāḥ /	āsasrāṇāsaḥ śavasānam acchā indram su cakre rathyāsaḥ aśvāḥ 
SA_GV01_rvh1-10u-9459	RV_6,037.03c abhi śrava ṛjyanto vaheyur nū cin nu vāyor amṛtaṃ vi dasyet //	abhi śravaḥ ṛjyantaḥ vaheyuḥ nu cit nu vāyoḥ amṛtam vi dasyet 
SA_GV01_rvh1-10u-9460	RV_6,037.04a variṣṭho asya dakṣiṇām iyartīndro maghonāṃ tuvikūrmitamaḥ /	variṣṭhaḥ asya dakṣiṇām iyarti indraḥ maghonām tuvikūrmitamaḥ 
SA_GV01_rvh1-10u-9461	RV_6,037.04c yayā vajrivaḥ pariyāsy aṃho maghā ca dhṛṣṇo dayase vi sūrīn //	yayā vajrivas pariyāsi aṃhaḥ maghā ca dhṛṣṇo dayase vi sūrīn 
SA_GV01_rvh1-10u-9462	RV_6,037.05a indro vājasya sthavirasya dātendro gīrbhir vardhatāṃ vṛddhamahāḥ /	indraḥ vājasya sthavirasya dātā indraḥ gīrbhiḥ vardhatām vṛddha mahāḥ 
SA_GV01_rvh1-10u-9463	RV_6,037.05c indro vṛtraṃ haniṣṭho astu satvā tā sūriḥ pṛṇati tūtujānaḥ //	indraḥ vṛtram haniṣṭhaḥ astu satvā tā sūriḥ pṛṇati tūtujānaḥ 
SA_GV01_rvh1-10u-9464	RV_6,038.01a apād ita ud u naś citratamo mahīm bharṣad dyumatīm indrahūtim /	apāt itas ud u naḥ citratamaḥ mahīm bharṣat dyumatīm indra hūtim 
SA_GV01_rvh1-10u-9465	RV_6,038.01c panyasīṃ dhītiṃ daivyasya yāmañ janasya rātiṃ vanate sudānuḥ //	panyasīm dhītim daivyasya yāmam janasya rātim vanate sudānuḥ 
SA_GV01_rvh1-10u-9466	RV_6,038.02a dūrāc cid ā vasato asya karṇā ghoṣād indrasya tanyati bruvāṇaḥ /	dūrāt cit ā vasataḥ asya karṇā ghoṣāt indrasya tanyati bruvāṇaḥ 
SA_GV01_rvh1-10u-9467	RV_6,038.02c eyam enaṃ devahūtir vavṛtyān madryag indram iyam ṛcyamānā //	ā iyam enam deva hūtiḥ vavṛtyāt madryak indram iyam ṛcyamānā 
SA_GV01_rvh1-10u-9468	RV_6,038.03a taṃ vo dhiyā paramayā purājām ajaram indram abhy anūṣy arkaiḥ /	tam vaḥ dhiyā paramayā purājām ajaram indram abhī anūṣi arkaiḥ 
SA_GV01_rvh1-10u-9469	RV_6,038.03c brahmā ca giro dadhire sam asmin mahāṃś ca stomo adhi vardhad indre //	brahmā ca giraḥ dadhire sam asmin mahān ca stomaḥ adhi vardhat indre 
SA_GV01_rvh1-10u-9470	RV_6,038.04a vardhād yaṃ yajña uta soma indraṃ vardhād brahma gira ukthā ca manma /	vardhāt yam yajñaḥ uta somaḥ indram vardhāt brahma giraḥ ukthā ca manma 
SA_GV01_rvh1-10u-9471	RV_6,038.04c vardhāhainam uṣaso yāmann aktor vardhān māsāḥ śarado dyāva indram //	vardha aha enam uṣasaḥ yāman aktoḥ vardhān māsāḥ śaradaḥ dyāvaḥ indram 
SA_GV01_rvh1-10u-9472	RV_6,038.05a evā jajñānaṃ sahase asāmi vāvṛdhānaṃ rādhase ca śrutāya /	eva jajñānam sahase asāmi vāvṛdhānam rādhase ca śrutāya 
SA_GV01_rvh1-10u-9473	RV_6,038.05c mahām ugram avase vipra nūnam ā vivāsema vṛtratūryeṣu //	mahām ugram avase vipra nūnam ā vivāsema vṛtratūryeṣu 
SA_GV01_rvh1-10u-9474	RV_6,039.01a mandrasya kaver divyasya vahner vipramanmano vacanasya madhvaḥ /	mandrasya kaveḥ divyasya vahneḥ vipra manmanaḥ vacanasya madhvaḥ 
SA_GV01_rvh1-10u-9475	RV_6,039.01c apā nas tasya sacanasya deveṣo yuvasva gṛṇate goagrāḥ //	apāḥ naḥ tasya sacanasya deva iṣaḥ yuvasva gṛṇate go agrāḥ 
SA_GV01_rvh1-10u-9476	RV_6,039.02a ayam uśānaḥ pary adrim usrā ṛtadhītibhir ṛtayug yujānaḥ /	ayam uśānaḥ pari adrim usrāḥ ṛta dhītibhiḥ ṛta yuj yujānaḥ 
SA_GV01_rvh1-10u-9477	RV_6,039.02c rujad arugṇaṃ vi valasya sānum paṇīṃr vacobhir abhi yodhad indraḥ //	rujat a rugṇam vi valasya sānum paṇīn vacobhiḥ abhi yodhat indraḥ 
SA_GV01_rvh1-10u-9478	RV_6,039.03a ayaṃ dyotayad adyuto vy aktūn doṣā vastoḥ śarada indur indra /	ayam dyotayat adyutaḥ vi aktūn doṣā vastoḥ śaradaḥ induḥ indra 
SA_GV01_rvh1-10u-9479	RV_6,039.03c imaṃ ketum adadhur nū cid ahnāṃ śucijanmana uṣasaś cakāra //	imam ketum adadhuḥ nu cit ahnām śuci janmanaḥ uṣasaḥ cakāra 
SA_GV01_rvh1-10u-9480	RV_6,039.04a ayaṃ rocayad aruco rucāno 'yaṃ vāsayad vy ṛtena pūrvīḥ /	ayam rocayat arucaḥ rucānaḥ yam vāsayat vi ṛtena pūrvīḥ 
SA_GV01_rvh1-10u-9481	RV_6,039.04c ayam īyata ṛtayugbhir aśvaiḥ svarvidā nābhinā carṣaṇiprāḥ //	ayam īyate ṛta yugbhiḥ aśvaiḥ svarvidā nābhinā carṣaṇi prāḥ 
SA_GV01_rvh1-10u-9482	RV_6,039.05a nū gṛṇāno gṛṇate pratna rājann iṣaḥ pinva vasudeyāya pūrvīḥ /	nu gṛṇānaḥ gṛṇate pratna rājan iṣaḥ pinva vasu deyāya pūrvīḥ 
SA_GV01_rvh1-10u-9483	RV_6,039.05c apa oṣadhīr aviṣā vanāni gā arvato nṝn ṛcase rirīhi //	apaḥ oṣadhīḥ aviṣāḥ vanāni gāḥ arvataḥ nṝn ṛcase rirīhi 
SA_GV01_rvh1-10u-9484	RV_6,040.01a indra piba tubhyaṃ suto madāyāva sya harī vi mucā sakhāyā /	indra piba tubhyam sutaḥ madāya ava sya harī vi muca sakhāyā 
SA_GV01_rvh1-10u-9485	RV_6,040.01c uta pra gāya gaṇa ā niṣadyāthā yajñāya gṛṇate vayo dhāḥ //	uta pra gāya gaṇe ā niṣadya athā yajñāya gṛṇate vayaḥ dhāḥ 
SA_GV01_rvh1-10u-9486	RV_6,040.02a asya piba yasya jajñāna indra madāya kratve apibo virapśin /	asya piba yasya jajñānaḥ indra madāya kratve apibaḥ virapśin 
SA_GV01_rvh1-10u-9487	RV_6,040.02c tam u te gāvo nara āpo adrir induṃ sam ahyan pītaye sam asmai //	tam u te gāvaḥ naraḥ āpaḥ adriḥ indum sam ahyan pītaye sam asmai 
SA_GV01_rvh1-10u-9488	RV_6,040.03a samiddhe agnau suta indra soma ā tvā vahantu harayo vahiṣṭhāḥ /	samiddhe agnau sute indra some ā tvā vahantu harayaḥ vahiṣṭhāḥ 
SA_GV01_rvh1-10u-9489	RV_6,040.03c tvāyatā manasā johavīmīndrā yāhi suvitāya mahe naḥ //	tvāyatā manasā johavīmi indra ā yāhi suvitāya mahe naḥ 
SA_GV01_rvh1-10u-9490	RV_6,040.04a ā yāhi śaśvad uśatā yayāthendra mahā manasā somapeyam /	ā yāhi śaśvat uśatā yayātha indra mahā manasā soma peyam 
SA_GV01_rvh1-10u-9491	RV_6,040.04c upa brahmāṇi śṛṇava imā no 'thā te yajñas tanve vayo dhāt //	upa brahmāṇi śṛṇave imā naḥ thā te yajñaḥ tanve vayaḥ dhāt 
SA_GV01_rvh1-10u-9492	RV_6,040.05a yad indra divi pārye yad ṛdhag yad vā sve sadane yatra vāsi /	yat indra divi pārye yat ṛdhak yat vā sve sadane yatra vā asi 
SA_GV01_rvh1-10u-9493	RV_6,040.05c ato no yajñam avase niyutvān sajoṣāḥ pāhi girvaṇo marudbhiḥ //	atas naḥ yajñam avase niyutvān sajoṣāḥ pāhi girvaṇaḥ marudbhiḥ 
SA_GV01_rvh1-10u-9494	RV_6,041.01a aheḷamāna upa yāhi yajñaṃ tubhyam pavanta indavaḥ sutāsaḥ /	a heḍamānaḥ upa yāhi yajñam tubhyam pavante indavaḥ sutāsaḥ 
SA_GV01_rvh1-10u-9495	RV_6,041.01c gāvo na vajrin svam oko acchendrā gahi prathamo yajñiyānām //	gāvaḥ na vajrin svam okaḥ acchā indra ā gahi prathamaḥ yajñiyānām 
SA_GV01_rvh1-10u-9496	RV_6,041.02a yā te kākut sukṛtā yā variṣṭhā yayā śaśvat pibasi madhva ūrmim /	yā te kākud su kṛtā yā variṣṭhā yayā śaśvat pibasi madhvaḥ ūrmim 
SA_GV01_rvh1-10u-9497	RV_6,041.02c tayā pāhi pra te adhvaryur asthāt saṃ te vajro vartatām indra gavyuḥ //	tayā pāhi pra te adhvaryuḥ asthāt sam te vajraḥ vartatām indra gavyuḥ 
SA_GV01_rvh1-10u-9498	RV_6,041.03a eṣa drapso vṛṣabho viśvarūpa indrāya vṛṣṇe sam akāri somaḥ /	eṣa drapsaḥ vṛṣabhaḥ viśva rūpaḥ indrāya vṛṣṇe sam akāri somaḥ 
SA_GV01_rvh1-10u-9499	RV_6,041.03c etam piba hariva sthātar ugra yasyeśiṣe pradivi yas te annam //	etam piba harivas sthātar ugra yasya īśiṣe pradivi yaḥ te annam 
SA_GV01_rvh1-10u-9500	RV_6,041.04a sutaḥ somo asutād indra vasyān ayaṃ śreyāñ cikituṣe raṇāya /	sutaḥ somaḥ a sutāt indra vasyān ayam śreyān cikituṣe raṇāya 
SA_GV01_rvh1-10u-9501	RV_6,041.04c etaṃ titirva upa yāhi yajñaṃ tena viśvās taviṣīr ā pṛṇasva //	etam titirvaḥ upa yāhi yajñam tena viśvāḥ taviṣīḥ ā pṛṇasva 
SA_GV01_rvh1-10u-9502	RV_6,041.05a hvayāmasi tvendra yāhy arvāṅ araṃ te somas tanve bhavāti /	hvayāmasi tvā indra yāhi arvāṅ aram te somaḥ tanve bhavāti 
SA_GV01_rvh1-10u-9503	RV_6,041.05c śatakrato mādayasvā suteṣu prāsmāṃ ava pṛtanāsu pra vikṣu //	śatakrato mādayasva suteṣu pra asmān ava pṛtanāsu pra vikṣu 
SA_GV01_rvh1-10u-9504	RV_6,042.01a praty asmai pipīṣate viśvāni viduṣe bhara /	prati asmai pipīṣate viśvāni viduṣe bhara 
SA_GV01_rvh1-10u-9505	RV_6,042.01c araṅgamāya jagmaye 'paścāddaghvane nare //	araṅgamāya jagmaye paścāddaghvane nare 
SA_GV01_rvh1-10u-9506	RV_6,042.02a em enam pratyetana somebhiḥ somapātamam /	ā īm enam pratyetana somebhiḥ soma pātamam 
SA_GV01_rvh1-10u-9507	RV_6,042.02c amatrebhir ṛjīṣiṇam indraṃ sutebhir indubhiḥ //	amatrebhiḥ ṛjīṣiṇam indram sutebhiḥ indubhiḥ 
SA_GV01_rvh1-10u-9508	RV_6,042.03a yadī sutebhir indubhiḥ somebhiḥ pratibhūṣatha /	yadī sutebhiḥ indubhiḥ somebhiḥ pratibhūṣatha 
SA_GV01_rvh1-10u-9509	RV_6,042.03c vedā viśvasya medhiro dhṛṣat taṃ-tam id eṣate //	veda viśvasya medhiraḥ dhṛṣat taṃtam id eṣate 
SA_GV01_rvh1-10u-9510	RV_6,042.04a asmā-asmā id andhaso 'dhvaryo pra bharā sutam /	asmai asmai id andhasaḥ dhvaryo pra bhara sutam 
SA_GV01_rvh1-10u-9511	RV_6,042.04c kuvit samasya jenyasya śardhato 'bhiśaster avasparat //	kuvid samasya jenyasya śardhataḥ bhiśasteḥ avasparat 
SA_GV01_rvh1-10u-9512	RV_6,043.01a yasya tyac chambaram made divodāsāya randhayaḥ /	yasya tyad śambaram made divodāsāya randhayaḥ 
SA_GV01_rvh1-10u-9513	RV_6,043.01c ayaṃ sa soma indra te sutaḥ piba //	ayam sa somaḥ indra te sutaḥ piba 
SA_GV01_rvh1-10u-9514	RV_6,043.02a yasya tīvrasutam madam madhyam antaṃ ca rakṣase /	yasya tīvra sutam madam madhyam antam ca rakṣase 
SA_GV01_rvh1-10u-9515	RV_6,043.02c ayaṃ sa soma indra te sutaḥ piba //	ayam sa somaḥ indra te sutaḥ piba 
SA_GV01_rvh1-10u-9516	RV_6,043.03a yasya gā antar aśmano made dṛḷhā avāsṛjaḥ /	yasya gāḥ antar aśmanaḥ made dṛḍhāḥ avāsṛjaḥ 
SA_GV01_rvh1-10u-9517	RV_6,043.03c ayaṃ sa soma indra te sutaḥ piba //	ayam sa somaḥ indra te sutaḥ piba 
SA_GV01_rvh1-10u-9518	RV_6,043.04a yasya mandāno andhaso māghonaṃ dadhiṣe śavaḥ /	yasya mandānaḥ andhasaḥ māghonam dadhiṣe śavaḥ 
SA_GV01_rvh1-10u-9519	RV_6,043.04c ayaṃ sa soma indra te sutaḥ piba //	ayam sa somaḥ indra te sutaḥ piba 
SA_GV01_rvh1-10u-9520	RV_6,044.01a yo rayivo rayintamo yo dyumnair dyumnavattamaḥ /	yaḥ rayivas rayintamaḥ yaḥ dyumnaiḥ dyumnavattamaḥ 
SA_GV01_rvh1-10u-9521	RV_6,044.01c somaḥ sutaḥ sa indra te 'sti svadhāpate madaḥ //	somaḥ sutaḥ saḥ indra te sti svadhā pate madaḥ 
SA_GV01_rvh1-10u-9522	RV_6,044.02a yaḥ śagmas tuviśagma te rāyo dāmā matīnām /	yaḥ śagmaḥ tuvi śagma te rāyaḥ dāmā matīnām 
SA_GV01_rvh1-10u-9523	RV_6,044.02c somaḥ sutaḥ sa indra te 'sti svadhāpate madaḥ //	somaḥ sutaḥ saḥ indra te sti svadhā pate madaḥ 
SA_GV01_rvh1-10u-9524	RV_6,044.03a yena vṛddho na śavasā turo na svābhir ūtibhiḥ /	yena vṛddhaḥ na śavasā turaḥ na svābhiḥ ūtibhiḥ 
SA_GV01_rvh1-10u-9525	RV_6,044.03c somaḥ sutaḥ sa indra te 'sti svadhāpate madaḥ //	somaḥ sutaḥ saḥ indra te sti svadhā pate madaḥ 
SA_GV01_rvh1-10u-9526	RV_6,044.04a tyam u vo aprahaṇaṃ gṛṇīṣe śavasas patim /	tyam u vaḥ a prahaṇam gṛṇīṣe śavasaḥ patim 
SA_GV01_rvh1-10u-9527	RV_6,044.04c indraṃ viśvāsāhaṃ naram maṃhiṣṭhaṃ viśvacarṣaṇim //	indram viśvāsāham naram maṃhiṣṭham viśvacarṣaṇim 
SA_GV01_rvh1-10u-9528	RV_6,044.05a yaṃ vardhayantīd giraḥ patiṃ turasya rādhasaḥ /	yam vardhayanti id giraḥ patim turasya rādhasaḥ 
SA_GV01_rvh1-10u-9529	RV_6,044.05c tam in nv asya rodasī devī śuṣmaṃ saparyataḥ //	tam id nu asya rodasī devī śuṣmam saparyataḥ 
SA_GV01_rvh1-10u-9530	RV_6,044.06a tad va ukthasya barhaṇendrāyopastṛṇīṣaṇi /	tat vaḥ ukthasya barhaṇā indrāya upastṛṇīṣaṇi 
SA_GV01_rvh1-10u-9531	RV_6,044.06c vipo na yasyotayo vi yad rohanti sakṣitaḥ //	vipaḥ na yasya ūtayaḥ vi yat rohanti sakṣitaḥ 
SA_GV01_rvh1-10u-9532	RV_6,044.07a avidad dakṣam mitro navīyān papāno devebhyo vasyo acait /	avidat dakṣam mitraḥ navīyān papānaḥ devebhyaḥ vasyaḥ acait 
SA_GV01_rvh1-10u-9533	RV_6,044.07c sasavān staulābhir dhautarībhir uruṣyā pāyur abhavat sakhibhyaḥ //	sasavān staulābhiḥ dhautarībhiḥ uruṣyā pāyuḥ abhavat sakhibhyaḥ 
SA_GV01_rvh1-10u-9534	RV_6,044.08a ṛtasya pathi vedhā apāyi śriye manāṃsi devāso akran /	ṛtasya pathi vedhāḥ apāyi śriye manāṃsi devāsaḥ akran 
SA_GV01_rvh1-10u-9535	RV_6,044.08c dadhāno nāma maho vacobhir vapur dṛśaye venyo vy āvaḥ //	dadhānaḥ nāma mahaḥ vacobhiḥ vapuḥ dṛśaye venyaḥ vi āvaḥ 
SA_GV01_rvh1-10u-9536	RV_6,044.09a dyumattamaṃ dakṣaṃ dhehy asme sedhā janānām pūrvīr arātīḥ /	dyumattamam dakṣam dhehi asme sedha janānām pūrvīḥ arātīḥ 
SA_GV01_rvh1-10u-9537	RV_6,044.09c varṣīyo vayaḥ kṛṇuhi śacībhir dhanasya sātāv asmāṃ aviḍḍhi //	varṣīyaḥ vayaḥ kṛṇuhi śacībhiḥ dhanasya sātau asmān aviḍḍhi 
SA_GV01_rvh1-10u-9538	RV_6,044.10a indra tubhyam in maghavann abhūma vayaṃ dātre harivo mā vi venaḥ /	indra tubhyam id maghavan abhūma vayam dātre harivas mā vi venaḥ 
SA_GV01_rvh1-10u-9539	RV_6,044.10c nakir āpir dadṛśe martyatrā kim aṅga radhracodanaṃ tvāhuḥ //	nakir āpiḥ dadṛśe martyatrā kim aṅga radhra codanam tvā āhuḥ 
SA_GV01_rvh1-10u-9540	RV_6,044.11a mā jasvane vṛṣabha no rarīthā mā te revataḥ sakhye riṣāma /	mā jasvane vṛṣabha naḥ rarīthāḥ mā te revataḥ sakhye riṣāma 
SA_GV01_rvh1-10u-9541	RV_6,044.11c pūrvīṣ ṭa indra niṣṣidho janeṣu jahy asuṣvīn pra vṛhāpṛṇataḥ //	pūrvīḥ te indra niṣṣidhaḥ janeṣu jahi a suṣvīn pra vṛha apṛṇataḥ 
SA_GV01_rvh1-10u-9542	RV_6,044.12a ud abhrāṇīva stanayann iyartīndro rādhāṃsy aśvyāni gavyā /	ud abhrāṇi iva stanayan iyarti indraḥ rādhāṃsi aśvyāni gavyā 
SA_GV01_rvh1-10u-9543	RV_6,044.12c tvam asi pradivaḥ kārudhāyā mā tvādāmāna ā dabhan maghonaḥ //	tvam asi pradivaḥ kāru dhāyāḥ mā tvā adāmānaḥ ā dabhan maghonaḥ 
SA_GV01_rvh1-10u-9544	RV_6,044.13a adhvaryo vīra pra mahe sutānām indrāya bhara sa hy asya rājā /	adhvaryo vīra pra mahe sutānām indrāya bhara sa hi asya rājā 
SA_GV01_rvh1-10u-9545	RV_6,044.13c yaḥ pūrvyābhir uta nūtanābhir gīrbhir vāvṛdhe gṛṇatām ṛṣīṇām //	yaḥ pūrvyābhiḥ uta nūtanābhiḥ gīrbhiḥ vāvṛdhe gṛṇatām ṛṣīṇām 
SA_GV01_rvh1-10u-9546	RV_6,044.14a asya made puru varpāṃsi vidvān indro vṛtrāṇy apratī jaghāna /	asya made puru varpāṃsi vidvān indraḥ vṛtrāṇi apratī jaghāna 
SA_GV01_rvh1-10u-9547	RV_6,044.14c tam u pra hoṣi madhumantam asmai somaṃ vīrāya śipriṇe pibadhyai //	tam u pra hoṣi madhumantam asmai somam vīrāya śipriṇe pibadhyai 
SA_GV01_rvh1-10u-9548	RV_6,044.15a pātā sutam indro astu somaṃ hantā vṛtraṃ vajreṇa mandasānaḥ /	pātā sutam indraḥ astu somam hantā vṛtram vajreṇa mandasānaḥ 
SA_GV01_rvh1-10u-9549	RV_6,044.15c gantā yajñam parāvataś cid acchā vasur dhīnām avitā kārudhāyāḥ //	gantā yajñam parāvataḥ cit acchā vasuḥ dhīnām avitā kāru dhāyāḥ 
SA_GV01_rvh1-10u-9550	RV_6,044.16a idaṃ tyat pātram indrapānam indrasya priyam amṛtam apāyi /	idam tyad pātram indra pānam indrasya priyam amṛtam apāyi 
SA_GV01_rvh1-10u-9551	RV_6,044.16c matsad yathā saumanasāya devaṃ vy asmad dveṣo yuyavad vy aṃhaḥ //	matsat yathā saumanasāya devam vi asmat dveṣaḥ yuyavat vi aṃhaḥ 
SA_GV01_rvh1-10u-9552	RV_6,044.17a enā mandāno jahi śūra śatrūñ jāmim ajāmim maghavann amitrān /	enā mandānaḥ jahi śūra śatrūm jāmim ajāmim maghavan amitrān 
SA_GV01_rvh1-10u-9553	RV_6,044.17c abhiṣeṇāṃ abhy ādediśānān parāca indra pra mṛṇā jahī ca //	abhiṣeṇām abhī ādediśānān parācaḥ indra pra mṛṇa jahi ca 
SA_GV01_rvh1-10u-9554	RV_6,044.18a āsu ṣmā ṇo maghavann indra pṛtsv asmabhyam mahi varivaḥ sugaṃ kaḥ /	āsu sma naḥ maghavan indra pṛtsu asmabhyam mahi varivaḥ su gam kaḥ 
SA_GV01_rvh1-10u-9555	RV_6,044.18c apāṃ tokasya tanayasya jeṣa indra sūrīn kṛṇuhi smā no ardham //	apām tokasya tanayasya jeṣe indra sūrīn kṛṇuhi smā naḥ ardham 
SA_GV01_rvh1-10u-9556	RV_6,044.19a ā tvā harayo vṛṣaṇo yujānā vṛṣarathāso vṛṣaraśmayo 'tyāḥ /	ā tvā harayaḥ vṛṣaṇaḥ yujānāḥ vṛṣa rathāsaḥ vṛṣa raśmayaḥ tyāḥ 
SA_GV01_rvh1-10u-9557	RV_6,044.19c asmatrāñco vṛṣaṇo vajravāho vṛṣṇe madāya suyujo vahantu //	asmatrāñcaḥ vṛṣaṇaḥ vajra vāhaḥ vṛṣṇe madāya su yujaḥ vahantu 
SA_GV01_rvh1-10u-9558	RV_6,044.20a ā te vṛṣan vṛṣaṇo droṇam asthur ghṛtapruṣo normayo madantaḥ /	ā te vṛṣan vṛṣaṇaḥ droṇam asthuḥ ghṛta pruṣaḥ na ūrmayaḥ madantaḥ 
SA_GV01_rvh1-10u-9559	RV_6,044.20c indra pra tubhyaṃ vṛṣabhiḥ sutānāṃ vṛṣṇe bharanti vṛṣabhāya somam //	indra pra tubhyam vṛṣabhiḥ sutānām vṛṣṇe bharanti vṛṣabhāya somam 
SA_GV01_rvh1-10u-9560	RV_6,044.21a vṛṣāsi divo vṛṣabhaḥ pṛthivyā vṛṣā sindhūnāṃ vṛṣabha stiyānām /	vṛṣā asi divaḥ vṛṣabhaḥ pṛthivyāḥ vṛṣā sindhūnām vṛṣabhaḥ stiyānām 
SA_GV01_rvh1-10u-9561	RV_6,044.21c vṛṣṇe ta indur vṛṣabha pīpāya svādū raso madhupeyo varāya //	vṛṣṇe te induḥ vṛṣabha pīpāya svāduḥ rasaḥ madhu peyaḥ varāya 
SA_GV01_rvh1-10u-9562	RV_6,044.22a ayaṃ devaḥ sahasā jāyamāna indreṇa yujā paṇim astabhāyat /	ayam devaḥ sahasā jāyamānaḥ indreṇa yujā paṇim astabhāyat 
SA_GV01_rvh1-10u-9563	RV_6,044.22c ayaṃ svasya pitur āyudhānīndur amuṣṇād aśivasya māyāḥ //	ayam svasya pituḥ āyudhāni induḥ amuṣṇāt aśivasya māyāḥ 
SA_GV01_rvh1-10u-9564	RV_6,044.23a ayam akṛṇod uṣasaḥ supatnīr ayaṃ sūrye adadhāj jyotir antaḥ /	ayam akṛṇot uṣasaḥ su patnīḥ ayam sūrye adadhāt jyotiḥ antar 
SA_GV01_rvh1-10u-9565	RV_6,044.23c ayaṃ tridhātu divi rocaneṣu triteṣu vindad amṛtaṃ nigūḷham //	ayam tri dhātu divi rocaneṣu triteṣu vindat amṛtam nigūḍham 
SA_GV01_rvh1-10u-9566	RV_6,044.24a ayaṃ dyāvāpṛthivī vi ṣkabhāyad ayaṃ ratham ayunak saptaraśmim /	ayam dyāvāpṛthivī vi skabhāyat ayam ratham ayunak sapta raśmim 
SA_GV01_rvh1-10u-9567	RV_6,044.24c ayaṃ goṣu śacyā pakvam antaḥ somo dādhāra daśayantram utsam //	ayam goṣu śacyā pakvam antar somaḥ dādhāra daśa yantram utsam 
SA_GV01_rvh1-10u-9568	RV_6,045.01a ya ānayat parāvataḥ sunītī turvaśaṃ yadum /	yaḥ ānayat parāvataḥ sunītī turvaśam yadum 
SA_GV01_rvh1-10u-9569	RV_6,045.01c indraḥ sa no yuvā sakhā //	indraḥ sa naḥ yuvā sakhā 
SA_GV01_rvh1-10u-9570	RV_6,045.02a avipre cid vayo dadhad anāśunā cid arvatā /	a vipre cit vayaḥ dadhat anāśunā cit arvatā 
SA_GV01_rvh1-10u-9571	RV_6,045.02c indro jetā hitaṃ dhanam //	indraḥ jetā hitam dhanam 
SA_GV01_rvh1-10u-9572	RV_6,045.03a mahīr asya praṇītayaḥ pūrvīr uta praśastayaḥ /	mahīḥ asya praṇītayaḥ pūrvīḥ uta praśastayaḥ 
SA_GV01_rvh1-10u-9573	RV_6,045.03c nāsya kṣīyanta ūtayaḥ //	na asya kṣīyante ūtayaḥ 
SA_GV01_rvh1-10u-9574	RV_6,045.04a sakhāyo brahmavāhase 'rcata pra ca gāyata /	sakhāyaḥ brahma vāhase rcata pra ca gāyata 
SA_GV01_rvh1-10u-9575	RV_6,045.04c sa hi naḥ pramatir mahī //	sa hi naḥ pramatiḥ mahī 
SA_GV01_rvh1-10u-9576	RV_6,045.05a tvam ekasya vṛtrahann avitā dvayor asi /	tvam ekasya vṛtrahan avitā dvayoḥ asi 
SA_GV01_rvh1-10u-9577	RV_6,045.05c utedṛśe yathā vayam //	uta īdṛśe yathā vayam 
SA_GV01_rvh1-10u-9578	RV_6,045.06a nayasīd v ati dviṣaḥ kṛṇoṣy ukthaśaṃsinaḥ /	nayasi id u ati dviṣaḥ kṛṇoṣi uktha śaṃsinaḥ 
SA_GV01_rvh1-10u-9579	RV_6,045.06c nṛbhiḥ suvīra ucyase //	nṛbhiḥ su vīraḥ ucyase 
SA_GV01_rvh1-10u-9580	RV_6,045.07a brahmāṇam brahmavāhasaṃ gīrbhiḥ sakhāyam ṛgmiyam /	brahmāṇam brahma vāhasam gīrbhiḥ sakhāyam ṛgmiyam 
SA_GV01_rvh1-10u-9581	RV_6,045.07c gāṃ na dohase huve //	gām na dohase huve 
SA_GV01_rvh1-10u-9582	RV_6,045.08a yasya viśvāni hastayor ūcur vasūni ni dvitā /	yasya viśvāni hastayoḥ ūcuḥ vasūni ni dvitā 
SA_GV01_rvh1-10u-9583	RV_6,045.08c vīrasya pṛtanāṣahaḥ //	vīrasya pṛtanāṣahaḥ 
SA_GV01_rvh1-10u-9584	RV_6,045.09a vi dṛḷhāni cid adrivo janānāṃ śacīpate /	vi dṛḍhāni cit adrivas janānām śacīpate 
SA_GV01_rvh1-10u-9585	RV_6,045.09c vṛha māyā anānata //	vṛha māyāḥ an ānata 
SA_GV01_rvh1-10u-9586	RV_6,045.10a tam u tvā satya somapā indra vājānām pate /	tam u tvā satya soma pāḥ indra vājānām pate 
SA_GV01_rvh1-10u-9587	RV_6,045.10c ahūmahi śravasyavaḥ //	ahūmahi śravasyavaḥ 
SA_GV01_rvh1-10u-9588	RV_6,045.11a tam u tvā yaḥ purāsitha yo vā nūnaṃ hite dhane /	tam u tvā yaḥ purā āsitha yaḥ vā nūnam hite dhane 
SA_GV01_rvh1-10u-9589	RV_6,045.11c havyaḥ sa śrudhī havam //	havyaḥ sa śrudhi havam 
SA_GV01_rvh1-10u-9590	RV_6,045.12a dhībhir arvadbhir arvato vājāṃ indra śravāyyān /	dhībhiḥ arvadbhiḥ arvataḥ vājān indra śravāyyān 
SA_GV01_rvh1-10u-9591	RV_6,045.12c tvayā jeṣma hitaṃ dhanam //	tvayā jeṣma hitam dhanam 
SA_GV01_rvh1-10u-9592	RV_6,045.13a abhūr u vīra girvaṇo mahāṃ indra dhane hite /	abhūḥ u vīra girvaṇaḥ mahān indra dhane hite 
SA_GV01_rvh1-10u-9593	RV_6,045.13c bhare vitantasāyyaḥ //	bhare vitantasāyyaḥ 
SA_GV01_rvh1-10u-9594	RV_6,045.14a yā ta ūtir amitrahan makṣūjavastamāsati /	yā te ūtiḥ amitra han makṣūjavastamā asati 
SA_GV01_rvh1-10u-9595	RV_6,045.14c tayā no hinuhī ratham //	tayā naḥ hinuhi ratham 
SA_GV01_rvh1-10u-9596	RV_6,045.15a sa rathena rathītamo 'smākenābhiyugvanā /	sa rathena rathītamaḥ smākena abhiyugvanā 
SA_GV01_rvh1-10u-9597	RV_6,045.15c jeṣi jiṣṇo hitaṃ dhanam //	jeṣi jiṣṇo hitam dhanam 
SA_GV01_rvh1-10u-9598	RV_6,045.16a ya eka it tam u ṣṭuhi kṛṣṭīnāṃ vicarṣaṇiḥ /	yaḥ ekaḥ id tam u stuhi kṛṣṭīnām vicarṣaṇiḥ 
SA_GV01_rvh1-10u-9599	RV_6,045.16c patir jajñe vṛṣakratuḥ //	patiḥ jajñe vṛṣa kratuḥ 
SA_GV01_rvh1-10u-9600	RV_6,045.17a yo gṛṇatām id āsithāpir ūtī śivaḥ sakhā /	yaḥ gṛṇatām id āsitha āpiḥ ūtī śivaḥ sakhā 
SA_GV01_rvh1-10u-9601	RV_6,045.17c sa tvaṃ na indra mṛḷaya //	sa tvam naḥ indra mṛḍaya 
SA_GV01_rvh1-10u-9602	RV_6,045.18a dhiṣva vajraṃ gabhastyo rakṣohatyāya vajrivaḥ /	dhiṣva vajram gabhastyoḥ rakṣaḥ hatyāya vajrivas 
SA_GV01_rvh1-10u-9603	RV_6,045.18c sāsahīṣṭhā abhi spṛdhaḥ //	sāsahīṣṭhāḥ abhi spṛdhaḥ 
SA_GV01_rvh1-10u-9604	RV_6,045.19a pratnaṃ rayīṇāṃ yujaṃ sakhāyaṃ kīricodanam /	pratnam rayīṇām yujam sakhāyam kīri codanam 
SA_GV01_rvh1-10u-9605	RV_6,045.19c brahmavāhastamaṃ huve //	brahma vāhastamam huve 
SA_GV01_rvh1-10u-9606	RV_6,045.20a sa hi viśvāni pārthivāṃ eko vasūni patyate /	sa hi viśvāni pārthivān ekaḥ vasūni patyate 
SA_GV01_rvh1-10u-9607	RV_6,045.20c girvaṇastamo adhriguḥ //	girvaṇastamaḥ adhriguḥ 
SA_GV01_rvh1-10u-9608	RV_6,045.21a sa no niyudbhir ā pṛṇa kāmaṃ vājebhir aśvibhiḥ /	sa naḥ niyudbhiḥ ā pṛṇa kāmam vājebhiḥ aśvibhiḥ 
SA_GV01_rvh1-10u-9609	RV_6,045.21c gomadbhir gopate dhṛṣat //	gomadbhiḥ gopate dhṛṣat 
SA_GV01_rvh1-10u-9610	RV_6,045.22a tad vo gāya sute sacā puruhūtāya satvane /	tat vaḥ gāya sute sacā puruhūtāya satvane 
SA_GV01_rvh1-10u-9611	RV_6,045.22c śaṃ yad gave na śākine //	śam yat gave na śākine 
SA_GV01_rvh1-10u-9612	RV_6,045.23a na ghā vasur ni yamate dānaṃ vājasya gomataḥ /	na ghā vasuḥ ni yamate dānam vājasya gomataḥ 
SA_GV01_rvh1-10u-9613	RV_6,045.23c yat sīm upa śravad giraḥ //	yat sīm upa śravat giraḥ 
SA_GV01_rvh1-10u-9614	RV_6,045.24a kuvitsasya pra hi vrajaṃ gomantaṃ dasyuhā gamat /	kuvitsasya pra hi vrajam gomantam dasyu hā gamat 
SA_GV01_rvh1-10u-9615	RV_6,045.24c śacībhir apa no varat //	śacībhiḥ apa naḥ varat 
SA_GV01_rvh1-10u-9616	RV_6,045.25a imā u tvā śatakrato 'bhi pra ṇonuvur giraḥ /	imāḥ u tvā śatakrato bhi pra nonuvuḥ giraḥ 
SA_GV01_rvh1-10u-9617	RV_6,045.25c indra vatsaṃ na mātaraḥ //	indra vatsam na mātaraḥ 
SA_GV01_rvh1-10u-9618	RV_6,045.26a dūṇāśaṃ sakhyaṃ tava gaur asi vīra gavyate /	dūṇāśam sakhyam tava gauḥ asi vīra gavyate 
SA_GV01_rvh1-10u-9619	RV_6,045.26c aśvo aśvāyate bhava //	aśvaḥ aśvāyate bhava 
SA_GV01_rvh1-10u-9620	RV_6,045.27a sa mandasvā hy andhaso rādhase tanvā mahe /	sa mandasva hi andhasaḥ rādhase tanvā mahe 
SA_GV01_rvh1-10u-9621	RV_6,045.27c na stotāraṃ nide karaḥ //	na stotāram nide karaḥ 
SA_GV01_rvh1-10u-9622	RV_6,045.28a imā u tvā sute-sute nakṣante girvaṇo giraḥ /	imāḥ u tvā sute sute nakṣante girvaṇaḥ giraḥ 
SA_GV01_rvh1-10u-9623	RV_6,045.28c vatsaṃ gāvo na dhenavaḥ //	vatsam gāvaḥ na dhenavaḥ 
SA_GV01_rvh1-10u-9624	RV_6,045.29a purūtamam purūṇāṃ stotṝṇāṃ vivāci /	purūtamam purūṇām stotṝṇām vivāci 
SA_GV01_rvh1-10u-9625	RV_6,045.29c vājebhir vājayatām //	vājebhiḥ vājayatām 
SA_GV01_rvh1-10u-9626	RV_6,045.30a asmākam indra bhūtu te stomo vāhiṣṭho antamaḥ /	asmākam indra bhūtu te stomaḥ vāhiṣṭhaḥ antamaḥ 
SA_GV01_rvh1-10u-9627	RV_6,045.30c asmān rāye mahe hinu //	asmān rāye mahe hinu 
SA_GV01_rvh1-10u-9628	RV_6,045.31a adhi bṛbuḥ paṇīnāṃ varṣiṣṭhe mūrdhann asthāt /	adhi bṛbuḥ paṇīnām varṣiṣṭhe mūrdhan asthāt 
SA_GV01_rvh1-10u-9629	RV_6,045.31c uruḥ kakṣo na gāṅgyaḥ //	uruḥ kakṣaḥ na gāṅgyaḥ 
SA_GV01_rvh1-10u-9630	RV_6,045.32a yasya vāyor iva dravad bhadrā rātiḥ sahasriṇī /	yasya vāyoḥ iva dravat bhadrā rātiḥ sahasriṇī 
SA_GV01_rvh1-10u-9631	RV_6,045.32c sadyo dānāya maṃhate //	sadyas dānāya maṃhate 
SA_GV01_rvh1-10u-9632	RV_6,045.33a tat su no viśve arya ā sadā gṛṇanti kāravaḥ /	tat su naḥ viśve aryaḥ ā sadā gṛṇanti kāravaḥ 
SA_GV01_rvh1-10u-9633	RV_6,045.33c bṛbuṃ sahasradātamaṃ sūriṃ sahasrasātamam //	bṛbum sahasra dātamam sūrim sahasra sātamam 
SA_GV01_rvh1-10u-9634	RV_6,046.01a tvām id dhi havāmahe sātā vājasya kāravaḥ /	tvām id hi havāmahe sātā vājasya kāravaḥ 
SA_GV01_rvh1-10u-9635	RV_6,046.01c tvāṃ vṛtreṣv indra satpatiṃ naras tvāṃ kāṣṭhāsv arvataḥ //	tvām vṛtreṣu indra satpatim naraḥ tvām kāṣṭhāsu arvataḥ 
SA_GV01_rvh1-10u-9636	RV_6,046.02a sa tvaṃ naś citra vajrahasta dhṛṣṇuyā maha stavāno adrivaḥ /	sa tvam naḥ citra vajra hasta dhṛṣṇuyā mahaḥ stavānaḥ adrivas 
SA_GV01_rvh1-10u-9637	RV_6,046.02c gām aśvaṃ rathyam indra saṃ kira satrā vājaṃ na jigyuṣe //	gām aśvam rathyam indra sam kira satrā vājam na jigyuṣe 
SA_GV01_rvh1-10u-9638	RV_6,046.03a yaḥ satrāhā vicarṣaṇir indraṃ taṃ hūmahe vayam /	yaḥ satrāhā vicarṣaṇiḥ indram tam hūmahe vayam 
SA_GV01_rvh1-10u-9639	RV_6,046.03c sahasramuṣka tuvinṛmṇa satpate bhavā samatsu no vṛdhe //	sahasra muṣka tuvi nṛmṇa satpate bhava samatsu naḥ vṛdhe 
SA_GV01_rvh1-10u-9640	RV_6,046.04a bādhase janān vṛṣabheva manyunā ghṛṣau mīḷha ṛcīṣama /	bādhase janān vṛṣabhā iva manyunā ghṛṣau mīḍhe ṛcīṣama 
SA_GV01_rvh1-10u-9641	RV_6,046.04c asmākam bodhy avitā mahādhane tanūṣv apsu sūrye //	asmākam bodhi avitā mahādhane tanūṣu apsu sūrye 
SA_GV01_rvh1-10u-9642	RV_6,046.05a indra jyeṣṭhaṃ na ā bharaṃ ojiṣṭham papuri śravaḥ /	indra jyeṣṭham naḥ ā bhara ojiṣṭham papuri śravaḥ 
SA_GV01_rvh1-10u-9643	RV_6,046.05c yeneme citra vajrahasta rodasī obhe suśipra prāḥ //	yena ime citra vajrahasta rodasī ā ubhe su śipra prāḥ 
SA_GV01_rvh1-10u-9644	RV_6,046.06a tvām ugram avase carṣaṇīsahaṃ rājan deveṣu hūmahe /	tvām ugram avase carṣaṇī saham rājan deveṣu hūmahe 
SA_GV01_rvh1-10u-9645	RV_6,046.06c viśvā su no vithurā pibdanā vaso 'mitrān suṣahān kṛdhi //	viśvā su naḥ vithurā pibdanā vaso mitrān suṣahān kṛdhi 
SA_GV01_rvh1-10u-9646	RV_6,046.07a yad indra nāhuṣīṣv āṃ ojo nṛmṇaṃ ca kṛṣṭiṣu /	yat indra nāhuṣīṣu ām ojaḥ nṛmṇam ca kṛṣṭiṣu 
SA_GV01_rvh1-10u-9647	RV_6,046.07c yad vā pañca kṣitīnāṃ dyumnam ā bhara satrā viśvāni pauṃsyā //	yat vā pañca kṣitīnām dyumnam ā bhara satrā viśvāni pauṃsyā 
SA_GV01_rvh1-10u-9648	RV_6,046.08a yad vā tṛkṣau maghavan druhyāv ā jane yat pūrau kac ca vṛṣṇyam /	yat vā tṛkṣau maghavan druhyau ā jane yat pūrau kad ca vṛṣṇyam 
SA_GV01_rvh1-10u-9649	RV_6,046.08c asmabhyaṃ tad rirīhi saṃ nṛṣāhye 'mitrān pṛtsu turvaṇe //	asmabhyam tat rirīhi sam nṛṣāhye mitrān pṛtsu turvaṇe 
SA_GV01_rvh1-10u-9650	RV_6,046.09a indra tridhātu śaraṇaṃ trivarūthaṃ svastimat /	indra tri dhātu śaraṇam tri varūtham svastimat 
SA_GV01_rvh1-10u-9651	RV_6,046.09c chardir yaccha maghavadbhyaś ca mahyaṃ ca yāvayā didyum ebhyaḥ //	chardiḥ yaccha maghavadbhyaḥ ca mahyam ca yāvaya didyum ebhyaḥ 
SA_GV01_rvh1-10u-9652	RV_6,046.10a ye gavyatā manasā śatrum ādabhur abhipraghnanti dhṛṣṇuyā /	ye gavyatā manasā śatrum ādabhuḥ abhipraghnanti dhṛṣṇuyā 
SA_GV01_rvh1-10u-9653	RV_6,046.10c adha smā no maghavann indra girvaṇas tanūpā antamo bhava //	adha smā naḥ maghavan indra girvaṇaḥ tanū pāḥ antamaḥ bhava 
SA_GV01_rvh1-10u-9654	RV_6,046.11a adha smā no vṛdhe bhavendra nāyam avā yudhi /	adha smā naḥ vṛdhe bhava indra na ayam ava yudhi 
SA_GV01_rvh1-10u-9655	RV_6,046.11c yad antarikṣe patayanti parṇino didyavas tigmamūrdhānaḥ //	yat antarikṣe patayanti parṇinaḥ didyavaḥ tigma mūrdhānaḥ 
SA_GV01_rvh1-10u-9656	RV_6,046.12a yatra śūrāsas tanvo vitanvate priyā śarma pitṝṇām /	yatra śūrāsaḥ tanvaḥ vitanvate priyā śarma pitṝṇām 
SA_GV01_rvh1-10u-9657	RV_6,046.12c adha smā yaccha tanve tane ca chardir acittaṃ yāvaya dveṣaḥ //	adha smā yaccha tanve tane ca chardiḥ acittam yāvaya dveṣaḥ 
SA_GV01_rvh1-10u-9658	RV_6,046.13a yad indra sarge arvataś codayāse mahādhane /	yat indra sarge arvataḥ codayāse mahādhane 
SA_GV01_rvh1-10u-9659	RV_6,046.13c asamane adhvani vṛjine pathi śyenāṃ iva śravasyataḥ //	asamane adhvani vṛjine pathi śyenām iva śravasyataḥ 
SA_GV01_rvh1-10u-9660	RV_6,046.14a sindhūṃr iva pravaṇa āśuyā yato yadi klośam anu ṣvaṇi /	sindhūṃr iva pravaṇaḥ āśuyā yataḥ yadi klośam anu svani 
SA_GV01_rvh1-10u-9661	RV_6,046.14c ā ye vayo na varvṛtaty āmiṣi gṛbhītā bāhvor gavi //	ā ye vayaḥ na varvṛtati āmiṣi gṛbhītāḥ bāhvoḥ gavi 
SA_GV01_rvh1-10u-9662	RV_6,047.01a svāduṣ kilāyam madhumāṃ utāyaṃ tīvraḥ kilāyaṃ rasavāṃ utāyam /	svāduḥ kila ayam madhumān uta ayam tīvraḥ kila ayam rasavān uta ayam 
SA_GV01_rvh1-10u-9663	RV_6,047.01c uto nv asya papivāṃsam indraṃ na kaś cana sahata āhaveṣu //	uta u nu asya papivāṃsam indram na kaḥ cana sahate āhaveṣu 
SA_GV01_rvh1-10u-9664	RV_6,047.02a ayaṃ svādur iha madiṣṭha āsa yasyendro vṛtrahatye mamāda /	ayam svāduḥ iha madiṣṭhaḥ āsa yasya indraḥ vṛtra hatye mamāda 
SA_GV01_rvh1-10u-9665	RV_6,047.02c purūṇi yaś cyautnā śambarasya vi navatiṃ nava ca dehyo han //	purūṇi yaḥ cyautnā śambarasya vi navatim nava ca dehyaḥ han 
SA_GV01_rvh1-10u-9666	RV_6,047.03a ayam me pīta ud iyarti vācam ayam manīṣām uśatīm ajīgaḥ /	ayam me pītaḥ ud iyarti vācam ayam manīṣām uśatīm ajīgaḥ 
SA_GV01_rvh1-10u-9667	RV_6,047.03c ayaṃ ṣaḷ urvīr amimīta dhīro na yābhyo bhuvanaṃ kac canāre //	ayam ṣaḍ urvīḥ amimīta dhīraḥ na yābhyaḥ bhuvanam kad cana āre 
SA_GV01_rvh1-10u-9668	RV_6,047.04a ayaṃ sa yo varimāṇam pṛthivyā varṣmāṇaṃ divo akṛṇod ayaṃ saḥ /	ayam sa yaḥ varimāṇam pṛthivyāḥ varṣmāṇam divaḥ akṛṇot ayam saḥ 
SA_GV01_rvh1-10u-9669	RV_6,047.04c ayam pīyūṣaṃ tisṛṣu pravatsu somo dādhārorv antarikṣam //	ayam pīyūṣam tisṛṣu pravatsu somaḥ dādhāra uru antarikṣam 
SA_GV01_rvh1-10u-9670	RV_6,047.05a ayaṃ vidac citradṛśīkam arṇaḥ śukrasadmanām uṣasām anīke /	ayam vidat citra dṛśīkam arṇaḥ śukra sadmanām uṣasām anīke 
SA_GV01_rvh1-10u-9671	RV_6,047.05c ayam mahān mahatā skambhanenod dyām astabhnād vṛṣabho marutvān //	ayam mahān mahatā skambhanena ud dyām astabhnāt vṛṣabhaḥ marutvān 
SA_GV01_rvh1-10u-9672	RV_6,047.06a dhṛṣat piba kalaśe somam indra vṛtrahā śūra samare vasūnām /	dhṛṣat piba kalaśe somam indra vṛtra hā śūra samare vasūnām 
SA_GV01_rvh1-10u-9673	RV_6,047.06c mādhyandine savana ā vṛṣasva rayisthāno rayim asmāsu dhehi //	mādhyandine savane ā vṛṣasva rayi sthānaḥ rayim asmāsu dhehi 
SA_GV01_rvh1-10u-9674	RV_6,047.07a indra pra ṇaḥ puraeteva paśya pra no naya prataraṃ vasyo accha /	indra pra naḥ puraetā iva paśya pra naḥ naya prataram vasyaḥ accha 
SA_GV01_rvh1-10u-9675	RV_6,047.07c bhavā supāro atipārayo no bhavā sunītir uta vāmanītiḥ //	bhava su pāraḥ atipārayaḥ naḥ bhava su nītiḥ uta vāma nītiḥ 
SA_GV01_rvh1-10u-9676	RV_6,047.08a uruṃ no lokam anu neṣi vidvān svarvaj jyotir abhayaṃ svasti /	urum naḥ lokam anu neṣi vidvān svarvat jyotiḥ abhayam svasti 
SA_GV01_rvh1-10u-9677	RV_6,047.08c ṛṣvā ta indra sthavirasya bāhū upa stheyāma śaraṇā bṛhantā //	ṛṣvā te indra sthavirasya bāhū upa stheyāma śaraṇā bṛhantā 
SA_GV01_rvh1-10u-9678	RV_6,047.09a variṣṭhe na indra vandhure dhā vahiṣṭhayoḥ śatāvann aśvayor ā /	variṣṭhe naḥ indra vandhure dhāḥ vahiṣṭhayoḥ śatāvan aśvayoḥ ā 
SA_GV01_rvh1-10u-9679	RV_6,047.09c iṣam ā vakṣīṣāṃ varṣiṣṭhām mā nas tārīn maghavan rāyo aryaḥ //	iṣam ā vakṣi iṣām varṣiṣṭhām mā naḥ tārīt maghavan rāyaḥ aryaḥ 
SA_GV01_rvh1-10u-9680	RV_6,047.10a indra mṛḷa mahyaṃ jīvātum iccha codaya dhiyam ayaso na dhārām /	indra mṛḍa mahyam jīvātum iccha codaya dhiyam ayasaḥ na dhārām 
SA_GV01_rvh1-10u-9681	RV_6,047.10c yat kiṃ cāhaṃ tvāyur idaṃ vadāmi taj juṣasva kṛdhi mā devavantam //	yat kim ca aham tvāyuḥ idam vadāmi tat juṣasva kṛdhi mā devavantam 
SA_GV01_rvh1-10u-9682	RV_6,047.11a trātāram indram avitāram indraṃ have-have suhavaṃ śūram indram /	trātāram indram avitāram indram havehave su havam śūram indram 
SA_GV01_rvh1-10u-9683	RV_6,047.11c hvayāmi śakram puruhūtam indraṃ svasti no maghavā dhātv indraḥ //	hvayāmi śakram puru hūtam indram svasti naḥ maghavā dhātu indraḥ 
SA_GV01_rvh1-10u-9684	RV_6,047.12a indraḥ sutrāmā svavāṃ avobhiḥ sumṛḷīko bhavatu viśvavedāḥ /	indraḥ sutrāmā svavān avobhiḥ su mṛḷīkaḥ bhavatu viśva vedāḥ 
SA_GV01_rvh1-10u-9685	RV_6,047.12c bādhatāṃ dveṣo abhayaṃ kṛṇotu suvīryasya patayaḥ syāma //	bādhatām dveṣaḥ abhayam kṛṇotu su vīryasya patayaḥ syāma 
SA_GV01_rvh1-10u-9686	RV_6,047.13a tasya vayaṃ sumatau yajñiyasyāpi bhadre saumanase syāma /	tasya vayam sumatau yajñiyasya api bhadre saumanase syāma 
SA_GV01_rvh1-10u-9687	RV_6,047.13c sa sutrāmā svavāṃ indro asme ārāc cid dveṣaḥ sanutar yuyotu //	sa sutrāmā svavān indraḥ asme ārāt cit dveṣaḥ sanutar yuyotu 
SA_GV01_rvh1-10u-9688	RV_6,047.14a ava tve indra pravato normir giro brahmāṇi niyuto dhavante /	ava tve indra pravataḥ nā ūrmiḥ giraḥ brahmāṇi niyutaḥ dhavante 
SA_GV01_rvh1-10u-9689	RV_6,047.14c urū na rādhaḥ savanā purūṇy apo gā vajrin yuvase sam indūn //	urū na rādhaḥ savanā purūṇi apaḥ gāḥ vajrin yuvase sam indūn 
SA_GV01_rvh1-10u-9690	RV_6,047.15a ka īṃ stavat kaḥ pṛṇāt ko yajāte yad ugram in maghavā viśvahāvet /	kaḥ īm stavat kaḥ pṛṇāt kaḥ yajāte yat ugram id maghavā viśvahā avet 
SA_GV01_rvh1-10u-9691	RV_6,047.15c pādāv iva praharann anyam-anyaṃ kṛṇoti pūrvam aparaṃ śacībhiḥ //	pādau iva praharan anyam anyam kṛṇoti pūrvam aparam śacībhiḥ 
SA_GV01_rvh1-10u-9692	RV_6,047.16a śṛṇve vīra ugram-ugraṃ damāyann anyam-anyam atinenīyamānaḥ /	śṛṇve vīraḥ ugram ugram damāyan anyam anyam atinenīyamānaḥ 
SA_GV01_rvh1-10u-9693	RV_6,047.16c edhamānadviḷ ubhayasya rājā coṣkūyate viśa indro manuṣyān //	edhamāna dviṣ ubhayasya rājā coṣkūyate viśaḥ indraḥ manuṣyān 
SA_GV01_rvh1-10u-9694	RV_6,047.17a parā pūrveṣāṃ sakhyā vṛṇakti vitarturāṇo aparebhir eti /	parā pūrveṣām sakhyā vṛṇakti vitarturāṇaḥ aparebhiḥ eti 
SA_GV01_rvh1-10u-9695	RV_6,047.17c anānubhūtīr avadhūnvānaḥ pūrvīr indraḥ śaradas tartarīti //	anānubhūtīḥ avadhūnvānaḥ pūrvīḥ indraḥ śaradaḥ tartarīti 
SA_GV01_rvh1-10u-9696	RV_6,047.18a rūpaṃ-rūpam pratirūpo babhūva tad asya rūpam praticakṣaṇāya /	rūpam rūpam pratirūpaḥ babhūva tat asya rūpam praticakṣaṇāya 
SA_GV01_rvh1-10u-9697	RV_6,047.18c indro māyābhiḥ pururūpa īyate yuktā hy asya harayaḥ śatā daśa //	indraḥ māyābhiḥ puru rūpaḥ īyate yuktāḥ hi asya harayaḥ śatāḥ daśa 
SA_GV01_rvh1-10u-9698	RV_6,047.19a yujāno haritā rathe bhūri tvaṣṭeha rājati /	yujānaḥ haritā rathe bhūri tvaṣṭā iha rājati 
SA_GV01_rvh1-10u-9699	RV_6,047.19c ko viśvāhā dviṣataḥ pakṣa āsata utāsīneṣu sūriṣu //	kaḥ viśvāhā dviṣataḥ pakṣe āsate uta āsīneṣu sūriṣu 
SA_GV01_rvh1-10u-9700	RV_6,047.20a agavyūti kṣetram āganma devā urvī satī bhūmir aṃhūraṇābhūt /	agavyūti kṣetram āganma devāḥ urvī satī bhūmiḥ aṃhūraṇā abhūt 
SA_GV01_rvh1-10u-9701	RV_6,047.20c bṛhaspate pra cikitsā gaviṣṭāv itthā sate jaritra indra panthām //	bṛhaspate pra cikitsa gaviṣṭau itthā sate jaritre indra panthām 
SA_GV01_rvh1-10u-9702	RV_6,047.21a dive-dive sadṛśīr anyam ardhaṃ kṛṣṇā asedhad apa sadmano jāḥ /	dive dive sadṛśīḥ anyam ardham kṛṣṇāḥ asedhat apa sadmanaḥ jāḥ 
SA_GV01_rvh1-10u-9703	RV_6,047.21c ahan dāsā vṛṣabho vasnayantodavraje varcinaṃ śambaraṃ ca //	ahan dāsā vṛṣabhaḥ vasnayantā udavraje varcinam śambaram ca 
SA_GV01_rvh1-10u-9704	RV_6,047.22a prastoka in nu rādhasas ta indra daśa kośayīr daśa vājino 'dāt /	prastokaḥ id nu rādhasaḥ te indra daśa kośayīḥ daśa vājinaḥ dāt 
SA_GV01_rvh1-10u-9705	RV_6,047.22c divodāsād atithigvasya rādhaḥ śāmbaraṃ vasu praty agrabhīṣma //	divodāsāt atithigvasya rādhaḥ śāmbaram vasu prati agrabhīṣma 
SA_GV01_rvh1-10u-9706	RV_6,047.23a daśāśvān daśa kośān daśa vastrādhibhojanā /	daśa aśvān daśa kośān daśa vastrā adhibhojanā 
SA_GV01_rvh1-10u-9707	RV_6,047.23c daśo hiraṇyapiṇḍān divodāsād asāniṣam //	daśa u hiraṇya piṇḍān divodāsāt asāniṣam 
SA_GV01_rvh1-10u-9708	RV_6,047.24a daśa rathān praṣṭimataḥ śataṃ gā atharvabhyaḥ /	daśa rathān praṣṭimataḥ śatam gāḥ atharvabhyaḥ 
SA_GV01_rvh1-10u-9709	RV_6,047.24c aśvathaḥ pāyave 'dāt //	aśvathaḥ pāyave dāt 
SA_GV01_rvh1-10u-9710	RV_6,047.25a mahi rādho viśvajanyaṃ dadhānān bharadvājān sārñjayo abhy ayaṣṭa //	mahi rādhaḥ viśvajanyam dadhānān bharadvājān sārñjayaḥ abhī ayaṣṭa 
SA_GV01_rvh1-10u-9711	RV_6,047.26a vanaspate vīḍvaṅgo hi bhūyā asmatsakhā prataraṇaḥ suvīraḥ /	vanaspate vīḍu aṅgaḥ hi bhūyāḥ asmad sakhā prataraṇaḥ su vīraḥ 
SA_GV01_rvh1-10u-9712	RV_6,047.26c gobhiḥ saṃnaddho asi vīḷayasvāsthātā te jayatu jetvāni //	gobhiḥ saṃnaddhaḥ asi vīḍayasva āsthātā te jayatu jetvāni 
SA_GV01_rvh1-10u-9713	RV_6,047.27a divas pṛthivyāḥ pary oja udbhṛtaṃ vanaspatibhyaḥ pary ābhṛtaṃ sahaḥ /	divaḥ pṛthivyāḥ pari ojaḥ udbhṛtam vanaspatibhyaḥ pari ābhṛtam sahaḥ 
SA_GV01_rvh1-10u-9714	RV_6,047.27c apām ojmānam pari gobhir āvṛtam indrasya vajraṃ haviṣā rathaṃ yaja //	apām ojmānam pari gobhiḥ āvṛtam indrasya vajram haviṣā ratham yaja 
SA_GV01_rvh1-10u-9715	RV_6,047.28a indrasya vajro marutām anīkam mitrasya garbho varuṇasya nābhiḥ /	indrasya vajraḥ marutām anīkam mitrasya garbhaḥ varuṇasya nābhiḥ 
SA_GV01_rvh1-10u-9716	RV_6,047.28c semāṃ no havyadātiṃ juṣāṇo deva ratha prati havyā gṛbhāya //	sa imām naḥ havya dātim juṣāṇaḥ deva ratha prati havyā gṛbhāya 
SA_GV01_rvh1-10u-9717	RV_6,047.29a upa śvāsaya pṛthivīm uta dyām purutrā te manutāṃ viṣṭhitaṃ jagat /	upa śvāsaya pṛthivīm uta dyām purutrā te manutām viṣṭhitam jagat 
SA_GV01_rvh1-10u-9718	RV_6,047.29c sa dundubhe sajūr indreṇa devair dūrād davīyo apa sedha śatrūn //	sa dundubhe sajūs indreṇa devaiḥ dūrāt davīyaḥ apa sedha śatrūn 
SA_GV01_rvh1-10u-9719	RV_6,047.30a ā krandaya balam ojo na ā dhā ni ṣṭanihi duritā bādhamānaḥ /	ā krandaya balam ojaḥ naḥ ā dhāḥ ni stanihi duritā bādhamānaḥ 
SA_GV01_rvh1-10u-9720	RV_6,047.30c apa protha dundubhe ducchunā ita indrasya muṣṭir asi vīḷayasva //	apa protha dundubhe ducchunāḥ itas indrasya muṣṭiḥ asi vīḍayasva 
SA_GV01_rvh1-10u-9721	RV_6,047.31a āmūr aja pratyāvartayemāḥ ketumad dundubhir vāvadīti /	ā amūḥ aja pratyāvartaya imāḥ ketumat dundubhiḥ vāvadīti 
SA_GV01_rvh1-10u-9722	RV_6,047.31c sam aśvaparṇāś caranti no naro 'smākam indra rathino jayantu //	sam aśva parṇāḥ caranti naḥ naraḥ smākam indra rathinaḥ jayantu 
SA_GV01_rvh1-10u-9723	RV_6,048.01a yajñā-yajñā vo agnaye girā-girā ca dakṣase /	yajñāyajñāḥ vaḥ agnaye girā girā ca dakṣase 
SA_GV01_rvh1-10u-9724	RV_6,048.01c pra-pra vayam amṛtaṃ jātavedasam priyam mitraṃ na śaṃsiṣam //	pra pra vayam amṛtam jātavedasam priyam mitram na śaṃsiṣam 
SA_GV01_rvh1-10u-9725	RV_6,048.02a ūrjo napātaṃ sa hināyam asmayur dāśema havyadātaye /	ūrjaḥ napātam sa hina ayam asmayuḥ dāśema havya dātaye 
SA_GV01_rvh1-10u-9726	RV_6,048.02c bhuvad vājeṣv avitā bhuvad vṛdha uta trātā tanūnām //	bhuvat vājeṣu avitā bhuvat vṛdhaḥ uta trātā tanūnām 
SA_GV01_rvh1-10u-9727	RV_6,048.03a vṛṣā hy agne ajaro mahān vibhāsy arciṣā /	vṛṣā hi agne ajaraḥ mahān vibhāsi arciṣā 
SA_GV01_rvh1-10u-9728	RV_6,048.03c ajasreṇa śociṣā śośucac chuce sudītibhiḥ su dīdihi //	ajasreṇa śociṣā śośucat śuce su dītibhiḥ su dīdihi 
SA_GV01_rvh1-10u-9729	RV_6,048.04a maho devān yajasi yakṣy ānuṣak tava kratvota daṃsanā /	mahaḥ devān yajasi yakṣi ānuṣak tava kratvā uta daṃsanā 
SA_GV01_rvh1-10u-9730	RV_6,048.04c arvācaḥ sīṃ kṛṇuhy agne 'vase rāsva vājota vaṃsva //	arvācaḥ sīm kṛṇuhi agne vase rāsva vājā uta vaṃsva 
SA_GV01_rvh1-10u-9731	RV_6,048.05a yam āpo adrayo vanā garbham ṛtasya piprati /	yam āpaḥ adrayaḥ vanā garbham ṛtasya piprati 
SA_GV01_rvh1-10u-9732	RV_6,048.05c sahasā yo mathito jāyate nṛbhiḥ pṛthivyā adhi sānavi //	sahasā yaḥ mathitaḥ jāyate nṛbhiḥ pṛthivyāḥ adhi sānavi 
SA_GV01_rvh1-10u-9733	RV_6,048.06a ā yaḥ paprau bhānunā rodasī ubhe dhūmena dhāvate divi /	ā yaḥ paprau bhānunā rodasī ubhe dhūmena dhāvate divi 
SA_GV01_rvh1-10u-9734	RV_6,048.06c tiras tamo dadṛśa ūrmyāsv ā śyāvāsv aruṣo vṛṣā śyāvā aruṣo vṛṣā //	tiras tamaḥ dadṛśe ūrmyāsu ā śyāvāsu aruṣaḥ vṛṣā śyāvāḥ aruṣaḥ vṛṣā 
SA_GV01_rvh1-10u-9735	RV_6,048.07a bṛhadbhir agne arcibhiḥ śukreṇa deva śociṣā /	bṛhadbhiḥ agne arcibhiḥ śukreṇa deva śociṣā 
SA_GV01_rvh1-10u-9736	RV_6,048.07c bharadvāje samidhāno yaviṣṭhya revan naḥ śukra dīdihi dyumat pāvaka dīdihi //	bharadvāje samidhānaḥ yaviṣṭhya revat naḥ śukra dīdihi dyumat pāvaka dīdihi 
SA_GV01_rvh1-10u-9737	RV_6,048.08a viśvāsāṃ gṛhapatir viśām asi tvam agne mānuṣīṇām /	viśvāsām gṛhapatiḥ viśām asi tvam agne mānuṣīṇām 
SA_GV01_rvh1-10u-9738	RV_6,048.08c śatam pūrbhir yaviṣṭha pāhy aṃhasaḥ sameddhāraṃ śataṃ himā stotṛbhyo ye ca dadati //	śatam pūrbhiḥ yaviṣṭha pāhi aṃhasaḥ sameddhāram śatam himā stotṛbhyaḥ ye ca dadati 
SA_GV01_rvh1-10u-9739	RV_6,048.09a tvaṃ naś citra ūtyā vaso rādhāṃsi codaya /	tvam naḥ citraḥ ūtyā vaso rādhāṃsi codaya 
SA_GV01_rvh1-10u-9740	RV_6,048.09c asya rāyas tvam agne rathīr asi vidā gādhaṃ tuce tu naḥ //	asya rāyaḥ tvam agne rathīḥ asi vida gādham tuce tu naḥ 
SA_GV01_rvh1-10u-9741	RV_6,048.10a parṣi tokaṃ tanayam partṛbhiṣ ṭvam adabdhair aprayutvabhiḥ /	parṣi tokam tanayam partṛbhiḥ tvam adabdhaiḥ aprayutvabhiḥ 
SA_GV01_rvh1-10u-9742	RV_6,048.10c agne heḷāṃsi daivyā yuyodhi no 'devāni hvarāṃsi ca //	agne heḍāṃsi daivyā yuyodhi naḥ devāni hvarāṃsi ca 
SA_GV01_rvh1-10u-9743	RV_6,048.11a ā sakhāyaḥ sabardughāṃ dhenum ajadhvam upa navyasā vacaḥ /	ā sakhāyaḥ sabardughām dhenum ajadhvam upa navyasā vacaḥ 
SA_GV01_rvh1-10u-9744	RV_6,048.11c sṛjadhvam anapasphurām //	sṛjadhvam an apasphurām 
SA_GV01_rvh1-10u-9745	RV_6,048.12a yā śardhāya mārutāya svabhānave śravo 'mṛtyu dhukṣata /	yā śardhāya mārutāya sva bhānave śravaḥ mṛtyu dhukṣata 
SA_GV01_rvh1-10u-9746	RV_6,048.12c yā mṛḷīke marutāṃ turāṇāṃ yā sumnair evayāvarī //	yā mṛḍīke marutām turāṇām yā sumnaiḥ eva yāvarī 
SA_GV01_rvh1-10u-9747	RV_6,048.13a bharadvājāyāva dhukṣata dvitā /	bharadvājāya ava dhukṣata dvitā 
SA_GV01_rvh1-10u-9748	RV_6,048.13b dhenuṃ ca viśvadohasam iṣaṃ ca viśvabhojasam //	dhenum ca viśva dohasam iṣam ca viśva bhojasam 
SA_GV01_rvh1-10u-9749	RV_6,048.14a taṃ va indraṃ na sukratuṃ varuṇam iva māyinam /	tam vaḥ indram na su kratum varuṇam iva māyinam 
SA_GV01_rvh1-10u-9750	RV_6,048.14c aryamaṇaṃ na mandraṃ sṛprabhojasaṃ viṣṇuṃ na stuṣa ādiśe //	aryamaṇam na mandram sṛpra bhojasam viṣṇum na stuṣe ādiśe 
SA_GV01_rvh1-10u-9751	RV_6,048.15a tveṣaṃ śardho na mārutaṃ tuviṣvaṇy anarvāṇam pūṣaṇaṃ saṃ yathā śatā /	tveṣam śardhaḥ na mārutam tuviṣvaṇi anarvāṇam pūṣaṇam sam yathā śatā 
SA_GV01_rvh1-10u-9752	RV_6,048.15c saṃ sahasrā kāriṣac carṣaṇibhya āṃ āvir gūḷhā vasū karat suvedā no vasū karat //	sam sahasrā kāriṣat carṣaṇibhyaḥ ām āvis gūḍhā vasū karat su vedā naḥ vasū karat 
SA_GV01_rvh1-10u-9753	RV_6,048.16a ā mā pūṣann upa drava śaṃsiṣaṃ nu te apikarṇa āghṛṇe /	ā mā pūṣan upa drava śaṃsiṣam nu te apikarṇe āghṛṇe 
SA_GV01_rvh1-10u-9754	RV_6,048.16c aghā aryo arātayaḥ //	aghāḥ aryaḥ arātayaḥ 
SA_GV01_rvh1-10u-9755	RV_6,048.17a mā kākambīram ud vṛho vanaspatim aśastīr vi hi nīnaśaḥ /	mā kākambīram ud vṛhaḥ vanaspatim aśastīḥ vi hi nīnaśaḥ 
SA_GV01_rvh1-10u-9756	RV_6,048.17c mota sūro aha evā cana grīvā ādadhate veḥ //	mā uta sūraḥ aha evā cana grīvāḥ ādadhate veḥ 
SA_GV01_rvh1-10u-9757	RV_6,048.18a dṛter iva te 'vṛkam astu sakhyam /	dṛteḥ iva te vṛkam astu sakhyam 
SA_GV01_rvh1-10u-9758	RV_6,048.18b acchidrasya dadhanvataḥ supūrṇasya dadhanvataḥ //	acchidrasya dadhanvataḥ su pūrṇasya dadhanvataḥ 
SA_GV01_rvh1-10u-9759	RV_6,048.19a paro hi martyair asi samo devair uta śriyā /	paraḥ hi martyaiḥ asi samaḥ devaiḥ uta śriyā 
SA_GV01_rvh1-10u-9760	RV_6,048.19c abhi khyaḥ pūṣan pṛtanāsu nas tvam avā nūnaṃ yathā purā //	abhi khyaḥ pūṣan pṛtanāsu naḥ tvam avāḥ nūnam yathā purā 
SA_GV01_rvh1-10u-9761	RV_6,048.20a vāmī vāmasya dhūtayaḥ praṇītir astu sūnṛtā /	vāmī vāmasya dhūtayaḥ praṇītiḥ astu sūnṛtā 
SA_GV01_rvh1-10u-9762	RV_6,048.20c devasya vā maruto martyasya vejānasya prayajyavaḥ //	devasya vā marutaḥ martyasya vejānasya prayajyavaḥ 
SA_GV01_rvh1-10u-9763	RV_6,048.21a sadyaś cid yasya carkṛtiḥ pari dyāṃ devo naiti sūryaḥ /	sadyas cit yasya carkṛtiḥ pari dyām devaḥ nā eti sūryaḥ 
SA_GV01_rvh1-10u-9764	RV_6,048.21c tveṣaṃ śavo dadhire nāma yajñiyam maruto vṛtrahaṃ śavo jyeṣṭhaṃ vṛtrahaṃ śavaḥ //	tveṣam śavaḥ dadhire nāma yajñiyam marutaḥ vṛtraham śavaḥ jyeṣṭham vṛtraham śavaḥ 
SA_GV01_rvh1-10u-9765	RV_6,048.22a sakṛd dha dyaur ajāyata sakṛd bhūmir ajāyata /	sakṛt ha dyauḥ ajāyata sakṛt bhūmiḥ ajāyata 
SA_GV01_rvh1-10u-9766	RV_6,048.22c pṛśnyā dugdhaṃ sakṛt payas tad anyo nānu jāyate //	pṛśnyāḥ dugdham sakṛt payaḥ tat anyaḥ na anu jāyate 
SA_GV01_rvh1-10u-9767	RV_6,049.01a stuṣe janaṃ suvrataṃ navyasībhir gīrbhir mitrāvaruṇā sumnayantā /	stuṣe janam suvratam navyasībhiḥ gīrbhiḥ mitrāvaruṇā sumnayantā 
SA_GV01_rvh1-10u-9768	RV_6,049.01c ta ā gamantu ta iha śruvantu sukṣatrāso varuṇo mitro agniḥ //	te ā gamantu te iha śruvantu su kṣatrāsaḥ varuṇaḥ mitraḥ agniḥ 
SA_GV01_rvh1-10u-9769	RV_6,049.02a viśo-viśa īḍyam adhvareṣv adṛptakratum aratiṃ yuvatyoḥ /	viśoviśaḥ īḍyam adhvareṣu adṛpta kratum aratim yuvatyoḥ 
SA_GV01_rvh1-10u-9770	RV_6,049.02c divaḥ śiśuṃ sahasaḥ sūnum agniṃ yajñasya ketum aruṣaṃ yajadhyai //	divaḥ śiśum sahasaḥ sūnum agnim yajñasya ketum aruṣam yajadhyai 
SA_GV01_rvh1-10u-9771	RV_6,049.03a aruṣasya duhitarā virūpe stṛbhir anyā pipiśe sūro anyā /	aruṣasya duhitarā virūpe stṛbhiḥ anyā pipiśe sūraḥ anyā 
SA_GV01_rvh1-10u-9772	RV_6,049.03c mithasturā vicarantī pāvake manma śrutaṃ nakṣata ṛcyamāne //	mithasturā vicarantī pāvake manma śrutam nakṣataḥ ṛcyamāne 
SA_GV01_rvh1-10u-9773	RV_6,049.04a pra vāyum acchā bṛhatī manīṣā bṛhadrayiṃ viśvavāraṃ rathaprām /	pra vāyum acchā bṛhatī manīṣā bṛhat rayim viśva vāram ratha prām 
SA_GV01_rvh1-10u-9774	RV_6,049.04c dyutadyāmā niyutaḥ patyamānaḥ kaviḥ kavim iyakṣasi prayajyo //	dyutat yāmā niyutaḥ patyamānaḥ kaviḥ kavim iyakṣasi prayajyo 
SA_GV01_rvh1-10u-9775	RV_6,049.05a sa me vapuś chadayad aśvinor yo ratho virukmān manasā yujānaḥ /	sa me vapuḥ chadayat aśvinoḥ yaḥ rathaḥ virukmān manasā yujānaḥ 
SA_GV01_rvh1-10u-9776	RV_6,049.05c yena narā nāsatyeṣayadhyai vartir yāthas tanayāya tmane ca //	yena narā nāsatyā iṣayadhyai vartiḥ yāthaḥ tanayāya tmane ca 
SA_GV01_rvh1-10u-9777	RV_6,049.06a parjanyavātā vṛṣabhā pṛthivyāḥ purīṣāṇi jinvatam apyāni /	parjanya vātā vṛṣabhā pṛthivyāḥ purīṣāṇi jinvatam apyāni 
SA_GV01_rvh1-10u-9778	RV_6,049.06c satyaśrutaḥ kavayo yasya gīrbhir jagata sthātar jagad ā kṛṇudhvam //	satya śrutaḥ kavayaḥ yasya gīrbhiḥ jagataḥ sthātar jagat ā kṛṇudhvam 
SA_GV01_rvh1-10u-9779	RV_6,049.07a pāvīravī kanyā citrāyuḥ sarasvatī vīrapatnī dhiyaṃ dhāt /	pāvīravī kanyā citra āyuḥ sarasvatī vīra patnī dhiyam dhāt 
SA_GV01_rvh1-10u-9780	RV_6,049.07c gnābhir acchidraṃ śaraṇaṃ sajoṣā durādharṣaṃ gṛṇate śarma yaṃsat //	gnābhiḥ acchidram śaraṇam sajoṣāḥ durādharṣam gṛṇate śarma yaṃsat 
SA_GV01_rvh1-10u-9781	RV_6,049.08a pathas-pathaḥ paripatiṃ vacasyā kāmena kṛto abhy ānaḷ arkam /	pathaspathaḥ paripatim vacasyā kāmena kṛtaḥ abhī ānaṭ arkam 
SA_GV01_rvh1-10u-9782	RV_6,049.08c sa no rāsac churudhaś candrāgrā dhiyaṃ-dhiyaṃ sīṣadhāti pra pūṣā //	sa naḥ rāsat śurudhaḥ candra agrāḥ dhiyam dhiyam sīṣadhāti pra pūṣā 
SA_GV01_rvh1-10u-9783	RV_6,049.09a prathamabhājaṃ yaśasaṃ vayodhāṃ supāṇiṃ devaṃ sugabhastim ṛbhvam /	prathama bhājam yaśasam vayaḥ dhām su pāṇim devam su gabhastim ṛbhvam 
SA_GV01_rvh1-10u-9784	RV_6,049.09c hotā yakṣad yajatam pastyānām agnis tvaṣṭāraṃ suhavaṃ vibhāvā //	hotā yakṣat yajatam pastyānām agniḥ tvaṣṭāram su havam vibhāvā 
SA_GV01_rvh1-10u-9785	RV_6,049.10a bhuvanasya pitaraṃ gīrbhir ābhī rudraṃ divā vardhayā rudram aktau /	bhuvanasya pitaram gīrbhiḥ ābhiḥ rudram divā vardhaya rudram aktau 
SA_GV01_rvh1-10u-9786	RV_6,049.10c bṛhantam ṛṣvam ajaraṃ suṣumnam ṛdhag ghuvema kavineṣitāsaḥ //	bṛhantam ṛṣvam ajaram suṣumnam ṛdhak ghuvema kavinā iṣitāsaḥ 
SA_GV01_rvh1-10u-9787	RV_6,049.11a ā yuvānaḥ kavayo yajñiyāso maruto ganta gṛṇato varasyām /	ā yuvānaḥ kavayaḥ yajñiyāsaḥ marutaḥ ganta gṛṇataḥ varasyām 
SA_GV01_rvh1-10u-9788	RV_6,049.11c acitraṃ cid dhi jinvathā vṛdhanta itthā nakṣanto naro aṅgirasvat //	acitram cit hi jinvatha vṛdhantaḥ itthā nakṣantaḥ naraḥ aṅgirasvat 
SA_GV01_rvh1-10u-9789	RV_6,049.12a pra vīrāya pra tavase turāyājā yūtheva paśurakṣir astam /	pra vīrāya pra tavase turāya ajā yūthā iva paśurakṣiḥ astam 
SA_GV01_rvh1-10u-9790	RV_6,049.12c sa pispṛśati tanvi śrutasya stṛbhir na nākaṃ vacanasya vipaḥ //	sa pispṛśati tanvi śrutasya stṛbhiḥ na nākam vacanasya vipaḥ 
SA_GV01_rvh1-10u-9791	RV_6,049.13a yo rajāṃsi vimame pārthivāni triś cid viṣṇur manave bādhitāya /	yaḥ rajāṃsi vimame pārthivāni tris cit viṣṇuḥ manave bādhitāya 
SA_GV01_rvh1-10u-9792	RV_6,049.13c tasya te śarmann upadadyamāne rāyā madema tanvā tanā ca //	tasya te śarman upadadyamāne rāyā madema tanvā tanā ca 
SA_GV01_rvh1-10u-9793	RV_6,049.14a tan no 'hir budhnyo adbhir arkais tat parvatas tat savitā cano dhāt /	tat naḥ hiḥ budhnyaḥ adbhiḥ arkaiḥ tat parvataḥ tat savitā canaḥ dhāt 
SA_GV01_rvh1-10u-9794	RV_6,049.14c tad oṣadhībhir abhi rātiṣāco bhagaḥ purandhir jinvatu pra rāye //	tat oṣadhībhiḥ abhi rātiṣācaḥ bhagaḥ purandhiḥ jinvatu pra rāye 
SA_GV01_rvh1-10u-9795	RV_6,049.15a nu no rayiṃ rathyaṃ carṣaṇiprām puruvīram maha ṛtasya gopām /	nu naḥ rayim rathyam carṣaṇi prām puru vīram mahaḥ ṛtasya gopām 
SA_GV01_rvh1-10u-9796	RV_6,049.15c kṣayaṃ dātājaraṃ yena janān spṛdho adevīr abhi ca kramāma viśa ādevīr abhy aśnavāma //	kṣayam dāta ajaram yena janān spṛdhaḥ adevīḥ abhi ca kramāma viśaḥ ādevīḥ abhī aśnavāma 
SA_GV01_rvh1-10u-9797	RV_6,050.01a huve vo devīm aditiṃ namobhir mṛḷīkāya varuṇam mitram agnim /	huve vaḥ devīm aditim namobhiḥ mṛḷīkāya varuṇam mitram agnim 
SA_GV01_rvh1-10u-9798	RV_6,050.01c abhikṣadām aryamaṇaṃ suśevaṃ trātṝn devān savitāram bhagaṃ ca //	abhikṣa dām aryamaṇam su śevam trātṝn devān savitāram bhagam ca 
SA_GV01_rvh1-10u-9799	RV_6,050.02a sujyotiṣaḥ sūrya dakṣapitṝn anāgāstve sumaho vīhi devān /	su jyotiṣaḥ sūrya dakṣa pitṝn anāgāstve su mahaḥ vīhi devān 
SA_GV01_rvh1-10u-9800	RV_6,050.02c dvijanmāno ya ṛtasāpaḥ satyāḥ svarvanto yajatā agnijihvāḥ //	dvi janmānaḥ ye ṛtasāpaḥ satyāḥ svarvantaḥ yajatāḥ agni jihvāḥ 
SA_GV01_rvh1-10u-9801	RV_6,050.03a uta dyāvāpṛthivī kṣatram uru bṛhad rodasī śaraṇaṃ suṣumne /	uta dyāvāpṛthivī kṣatram uru bṛhat rodasī śaraṇam suṣumne 
SA_GV01_rvh1-10u-9802	RV_6,050.03c mahas karatho varivo yathā no 'sme kṣayāya dhiṣaṇe anehaḥ //	mahaḥ karathaḥ varivaḥ yathā naḥ sme kṣayāya dhiṣaṇe anehaḥ 
SA_GV01_rvh1-10u-9803	RV_6,050.04a ā no rudrasya sūnavo namantām adyā hūtāso vasavo 'dhṛṣṭāḥ /	ā naḥ rudrasya sūnavaḥ namantām adyā hūtāsaḥ vasavaḥ dhṛṣṭāḥ 
SA_GV01_rvh1-10u-9804	RV_6,050.04c yad īm arbhe mahati vā hitāso bādhe maruto ahvāma devān //	yat īm arbhe mahati vā hitāsaḥ bādhe marutaḥ ahvāma devān 
SA_GV01_rvh1-10u-9805	RV_6,050.05a mimyakṣa yeṣu rodasī nu devī siṣakti pūṣā abhyardhayajvā /	mimyakṣa yeṣu rodasī nu devī siṣakti pūṣā abhyardha yajvā 
SA_GV01_rvh1-10u-9806	RV_6,050.05c śrutvā havam maruto yad dha yātha bhūmā rejante adhvani pravikte //	śrutvā havam marutaḥ yat ha yātha bhūmāḥ rejante adhvani pravikte 
SA_GV01_rvh1-10u-9807	RV_6,050.06a abhi tyaṃ vīraṃ girvaṇasam arcendram brahmaṇā jaritar navena /	abhi tyam vīram girvaṇasam arca indram brahmaṇā jaritar navena 
SA_GV01_rvh1-10u-9808	RV_6,050.06c śravad id dhavam upa ca stavāno rāsad vājāṃ upa maho gṛṇānaḥ //	śravat id havam upa ca stavānaḥ rāsat vājān upa mahaḥ gṛṇānaḥ 
SA_GV01_rvh1-10u-9809	RV_6,050.07a omānam āpo mānuṣīr amṛktaṃ dhāta tokāya tanayāya śaṃ yoḥ /	omānam āpaḥ mānuṣīḥ amṛktam dhāta tokāya tanayāya śam yoḥ 
SA_GV01_rvh1-10u-9810	RV_6,050.07c yūyaṃ hi ṣṭhā bhiṣajo mātṛtamā viśvasya sthātur jagato janitrīḥ //	yūyam hi stha bhiṣajaḥ mātṛtamāḥ viśvasya sthātuḥ jagataḥ janitrīḥ 
SA_GV01_rvh1-10u-9811	RV_6,050.08a ā no devaḥ savitā trāyamāṇo hiraṇyapāṇir yajato jagamyāt /	ā naḥ devaḥ savitā trāyamāṇaḥ hiraṇya pāṇiḥ yajataḥ jagamyāt 
SA_GV01_rvh1-10u-9812	RV_6,050.08c yo datravāṃ uṣaso na pratīkaṃ vyūrṇute dāśuṣe vāryāṇi //	yaḥ datravān uṣasaḥ na pratīkam vyūrṇute dāśuṣe vāryāṇi 
SA_GV01_rvh1-10u-9813	RV_6,050.09a uta tvaṃ sūno sahaso no adyā devāṃ asminn adhvare vavṛtyāḥ /	uta tvam sūno sahasaḥ naḥ adyā devān asmin adhvare vavṛtyāḥ 
SA_GV01_rvh1-10u-9814	RV_6,050.09c syām ahaṃ te sadam id rātau tava syām agne 'vasā suvīraḥ //	syām aham te sadam id rātau tava syām agne vasā su vīraḥ 
SA_GV01_rvh1-10u-9815	RV_6,050.10a uta tyā me havam ā jagmyātaṃ nāsatyā dhībhir yuvam aṅga viprā /	uta tyā me havam ā jagmyātam nāsatyā dhībhiḥ yuvam aṅga viprā 
SA_GV01_rvh1-10u-9816	RV_6,050.10c atriṃ na mahas tamaso 'mumuktaṃ tūrvataṃ narā duritād abhīke //	atrim na mahaḥ tamasaḥ mumuktam tūrvatam narā duritāt abhīke 
SA_GV01_rvh1-10u-9817	RV_6,050.11a te no rāyo dyumato vājavato dātāro bhūta nṛvataḥ purukṣoḥ /	te naḥ rāyaḥ dyumataḥ vājavataḥ dātāraḥ bhūta nṛvataḥ purukṣoḥ 
SA_GV01_rvh1-10u-9818	RV_6,050.11c daśasyanto divyāḥ pārthivāso gojātā apyā mṛḷatā ca devāḥ //	daśasyantaḥ divyāḥ pārthivāsaḥ go jātāḥ apyāḥ mṛḍatā ca devāḥ 
SA_GV01_rvh1-10u-9819	RV_6,050.12a te no rudraḥ sarasvatī sajoṣā mīḷhuṣmanto viṣṇur mṛḷantu vāyuḥ /	te naḥ rudraḥ sarasvatī sajoṣāḥ mīḷhuṣmantaḥ viṣṇuḥ mṛḍantu vāyuḥ 
SA_GV01_rvh1-10u-9820	RV_6,050.12c ṛbhukṣā vājo daivyo vidhātā parjanyāvātā pipyatām iṣaṃ naḥ //	ṛbhukṣāḥ vājaḥ daivyaḥ vidhātā parjanyāvātā pipyatām iṣam naḥ 
SA_GV01_rvh1-10u-9821	RV_6,050.13a uta sya devaḥ savitā bhago no 'pāṃ napād avatu dānu papriḥ /	uta sya devaḥ savitā bhagaḥ naḥ pām napāt avatu dānu papriḥ 
SA_GV01_rvh1-10u-9822	RV_6,050.13c tvaṣṭā devebhir janibhiḥ sajoṣā dyaur devebhiḥ pṛthivī samudraiḥ //	tvaṣṭā devebhiḥ janibhiḥ sajoṣāḥ dyauḥ devebhiḥ pṛthivī samudraiḥ 
SA_GV01_rvh1-10u-9823	RV_6,050.14a uta no 'hir budhnyaḥ śṛṇotv aja ekapāt pṛthivī samudraḥ /	uta naḥ hiḥ budhnyaḥ śṛṇotu ajaḥ eka pād pṛthivī samudraḥ 
SA_GV01_rvh1-10u-9824	RV_6,050.14c viśve devā ṛtāvṛdho huvānā stutā mantrāḥ kaviśastā avantu //	viśve devāḥ ṛtāvṛdhaḥ huvānāḥ stutāḥ mantrāḥ kavi śastāḥ avantu 
SA_GV01_rvh1-10u-9825	RV_6,050.15a evā napāto mama tasya dhībhir bharadvājā abhy arcanty arkaiḥ /	eva napātaḥ mama tasya dhībhiḥ bharadvājāḥ abhī arcanti arkaiḥ 
SA_GV01_rvh1-10u-9826	RV_6,050.15c gnā hutāso vasavo 'dhṛṣṭā viśve stutāso bhūtā yajatrāḥ //	gnāḥ hutāsaḥ vasavaḥ dhṛṣṭāḥ viśve stutāsaḥ bhūtāḥ yajatrāḥ 
SA_GV01_rvh1-10u-9827	RV_6,051.01a ud u tyac cakṣur mahi mitrayor āṃ eti priyaṃ varuṇayor adabdham /	ud u tyad cakṣuḥ mahi mitrayoḥ ām eti priyam varuṇayoḥ adabdham 
SA_GV01_rvh1-10u-9828	RV_6,051.01c ṛtasya śuci darśatam anīkaṃ rukmo na diva uditā vy adyaut //	ṛtasya śuci darśatam anīkam rukmaḥ na divaḥ uditā vi adyaut 
SA_GV01_rvh1-10u-9829	RV_6,051.02a veda yas trīṇi vidathāny eṣāṃ devānāṃ janma sanutar ā ca vipraḥ /	veda yaḥ trīṇi vidathāni eṣām devānām janma sanutar ā ca vipraḥ 
SA_GV01_rvh1-10u-9830	RV_6,051.02c ṛju marteṣu vṛjinā ca paśyann abhi caṣṭe sūro arya evān //	ṛju marteṣu vṛjinā ca paśyan abhi caṣṭe sūraḥ aryaḥ evān 
SA_GV01_rvh1-10u-9831	RV_6,051.03a stuṣa u vo maha ṛtasya gopān aditim mitraṃ varuṇaṃ sujātān /	stuṣe u vaḥ mahaḥ ṛtasya gopān aditim mitram varuṇam sujātān 
SA_GV01_rvh1-10u-9832	RV_6,051.03c aryamaṇam bhagam adabdhadhītīn acchā voce sadhanyaḥ pāvakān //	aryamaṇam bhagam adabdha dhītīn acchā voce sadhanyaḥ pāvakān 
SA_GV01_rvh1-10u-9833	RV_6,051.04a riśādasaḥ satpatīṃr adabdhān maho rājñaḥ suvasanasya dātṝn /	riśādasaḥ sat patīn adabdhān mahaḥ rājñaḥ su vasanasya dātṝn 
SA_GV01_rvh1-10u-9834	RV_6,051.04c yūnaḥ sukṣatrān kṣayato divo nṝn ādityān yāmy aditiṃ duvoyu //	yūnaḥ su kṣatrān kṣayataḥ divaḥ nṝn ādityān yāmi aditim duvoyu 
SA_GV01_rvh1-10u-9835	RV_6,051.05a dyauṣ pitaḥ pṛthivi mātar adhrug agne bhrātar vasavo mṛḷatā naḥ /	dyauḥ pitar pṛthivi mātar adruh agne bhrātar vasavaḥ mṛḍata naḥ 
SA_GV01_rvh1-10u-9836	RV_6,051.05c viśva ādityā adite sajoṣā asmabhyaṃ śarma bahulaṃ vi yanta //	viśve ādityāḥ adite sajoṣāḥ asmabhyam śarma bahulam vi yanta 
SA_GV01_rvh1-10u-9837	RV_6,051.06a mā no vṛkāya vṛkye samasmā aghāyate rīradhatā yajatrāḥ /	mā naḥ vṛkāya vṛkye samasmai aghāyate rīradhata yajatrāḥ 
SA_GV01_rvh1-10u-9838	RV_6,051.06c yūyaṃ hi ṣṭhā rathyo nas tanūnāṃ yūyaṃ dakṣasya vacaso babhūva //	yūyam hi stha rathyaḥ naḥ tanūnām yūyam dakṣasya vacasaḥ babhūva 
SA_GV01_rvh1-10u-9839	RV_6,051.07a mā va eno anyakṛtam bhujema mā tat karma vasavo yac cayadhve /	mā vaḥ enaḥ anya kṛtam bhujema mā tat karma vasavaḥ yat cayadhve 
SA_GV01_rvh1-10u-9840	RV_6,051.07c viśvasya hi kṣayatha viśvadevāḥ svayaṃ ripus tanvaṃ rīriṣīṣṭa //	viśvasya hi kṣayatha viśva devāḥ svayam ripuḥ tanvam rīriṣīṣṭa 
SA_GV01_rvh1-10u-9841	RV_6,051.08a nama id ugraṃ nama ā vivāse namo dādhāra pṛthivīm uta dyām /	namaḥ id ugram namaḥ ā vivāse namaḥ dādhāra pṛthivīm uta dyām 
SA_GV01_rvh1-10u-9842	RV_6,051.08c namo devebhyo nama īśa eṣāṃ kṛtaṃ cid eno namasā vivāse //	namaḥ devebhyaḥ namaḥ īśe eṣām kṛtam cit enaḥ namasā vivāse 
SA_GV01_rvh1-10u-9843	RV_6,051.09a ṛtasya vo rathyaḥ pūtadakṣān ṛtasya pastyasado adabdhān /	ṛtasya vaḥ rathyaḥ pūta dakṣān ṛtasya pastyasadaḥ adabdhān 
SA_GV01_rvh1-10u-9844	RV_6,051.09c tāṃ ā namobhir urucakṣaso nṝn viśvān va ā name maho yajatrāḥ //	tām ā namobhiḥ uru cakṣasaḥ nṝn viśvān vaḥ ā name mahaḥ yajatrāḥ 
SA_GV01_rvh1-10u-9845	RV_6,051.10a te hi śreṣṭhavarcasas ta u nas tiro viśvāni duritā nayanti /	te hi śreṣṭha varcasaḥ te u naḥ tiras viśvāni duritā nayanti 
SA_GV01_rvh1-10u-9846	RV_6,051.10c sukṣatrāso varuṇo mitro agnir ṛtadhītayo vakmarājasatyāḥ //	su kṣatrāsaḥ varuṇaḥ mitraḥ agniḥ ṛta dhītayaḥ vakma rāja satyāḥ 
SA_GV01_rvh1-10u-9847	RV_6,051.11a te na indraḥ pṛthivī kṣāma vardhan pūṣā bhago aditiḥ pañca janāḥ /	te naḥ indraḥ pṛthivī kṣāma vardhan pūṣā bhagaḥ aditiḥ pañca janāḥ 
SA_GV01_rvh1-10u-9848	RV_6,051.11c suśarmāṇaḥ svavasaḥ sunīthā bhavantu naḥ sutrātrāsaḥ sugopāḥ //	su śarmāṇaḥ su avasaḥ su nīthāḥ bhavantu naḥ su trātrāsaḥ su gopāḥ 
SA_GV01_rvh1-10u-9849	RV_6,051.12a nū sadmānaṃ divyaṃ naṃśi devā bhāradvājaḥ sumatiṃ yāti hotā /	nu sadmānam divyam naṃśi devāḥ bhāradvājaḥ sumatim yāti hotā 
SA_GV01_rvh1-10u-9850	RV_6,051.12c āsānebhir yajamāno miyedhair devānāṃ janma vasūyur vavanda //	āsānebhiḥ yajamānaḥ miyedhaiḥ devānām janma vasūyuḥ vavanda 
SA_GV01_rvh1-10u-9851	RV_6,051.13a apa tyaṃ vṛjinaṃ ripuṃ stenam agne durādhyam /	apa tyam vṛjinam ripum stenam agne durādhyam 
SA_GV01_rvh1-10u-9852	RV_6,051.13c daviṣṭham asya satpate kṛdhī sugam //	daviṣṭham asya satpate kṛdhī sugam 
SA_GV01_rvh1-10u-9853	RV_6,051.14a grāvāṇaḥ soma no hi kaṃ sakhitvanāya vāvaśuḥ /	grāvāṇaḥ soma naḥ hi kam sakhitvanāya vāvaśuḥ 
SA_GV01_rvh1-10u-9854	RV_6,051.14c jahī ny atriṇam paṇiṃ vṛko hi ṣaḥ //	jahi ni atriṇam paṇim vṛkaḥ hi saḥ 
SA_GV01_rvh1-10u-9855	RV_6,051.15a yūyaṃ hi ṣṭhā sudānava indrajyeṣṭhā abhidyavaḥ /	yūyam hi stha sudānavaḥ indra jyeṣṭhāḥ abhidyavaḥ 
SA_GV01_rvh1-10u-9856	RV_6,051.15c kartā no adhvann ā sugaṃ gopā amā //	karta naḥ adhvan ā sugam gopāḥ amā 
SA_GV01_rvh1-10u-9857	RV_6,051.16a api panthām aganmahi svastigām anehasam /	api panthām aganmahi svasti gām anehasam 
SA_GV01_rvh1-10u-9858	RV_6,051.16c yena viśvāḥ pari dviṣo vṛṇakti vindate vasu //	yena viśvāḥ pari dviṣaḥ vṛṇakti vindate vasu 
SA_GV01_rvh1-10u-9859	RV_6,052.01a na tad divā na pṛthivyānu manye na yajñena nota śamībhir ābhiḥ /	na tat divā na pṛthivyā anu manye na yajñena na uta śamībhiḥ ābhiḥ 
SA_GV01_rvh1-10u-9860	RV_6,052.01c ubjantu taṃ subhvaḥ parvatāso ni hīyatām atiyājasya yaṣṭā //	ubjantu tam su bhvaḥ parvatāsaḥ ni hīyatām atiyājasya yaṣṭā 
SA_GV01_rvh1-10u-9861	RV_6,052.02a ati vā yo maruto manyate no brahma vā yaḥ kriyamāṇaṃ ninitsāt /	ati vā yaḥ marutaḥ manyate naḥ brahma vā yaḥ kriyamāṇam ninitsāt 
SA_GV01_rvh1-10u-9862	RV_6,052.02c tapūṃṣi tasmai vṛjināni santu brahmadviṣam abhi taṃ śocatu dyauḥ //	tapūṃṣi tasmai vṛjināni santu brahma dviṣam abhi tam śocatu dyauḥ 
SA_GV01_rvh1-10u-9863	RV_6,052.03a kim aṅga tvā brahmaṇaḥ soma gopāṃ kim aṅga tvāhur abhiśastipāṃ naḥ /	kim aṅga tvā brahmaṇaḥ soma gopām kim aṅga tvā āhuḥ abhiśasti pām naḥ 
SA_GV01_rvh1-10u-9864	RV_6,052.03c kim aṅga naḥ paśyasi nidyamānān brahmadviṣe tapuṣiṃ hetim asya //	kim aṅga naḥ paśyasi nidyamānān brahma dviṣe tapuṣim hetim asya 
SA_GV01_rvh1-10u-9865	RV_6,052.04a avantu mām uṣaso jāyamānā avantu mā sindhavaḥ pinvamānāḥ /	avantu mām uṣasaḥ jāyamānāḥ avantu mā sindhavaḥ pinvamānāḥ 
SA_GV01_rvh1-10u-9866	RV_6,052.04c avantu mā parvatāso dhruvāso 'vantu mā pitaro devahūtau //	avantu mā parvatāsaḥ dhruvāsaḥ vantu mā pitaraḥ deva hūtau 
SA_GV01_rvh1-10u-9867	RV_6,052.05a viśvadānīṃ sumanasaḥ syāma paśyema nu sūryam uccarantam /	viśvadānīm su manasaḥ syāma paśyema nu sūryam uccarantam 
SA_GV01_rvh1-10u-9868	RV_6,052.05c tathā karad vasupatir vasūnāṃ devāṃ ohāno 'vasāgamiṣṭhaḥ //	tathā karat vasu patiḥ vasūnām devān ohānaḥ vasā āgamiṣṭhaḥ 
SA_GV01_rvh1-10u-9869	RV_6,052.06a indro nediṣṭham avasāgamiṣṭhaḥ sarasvatī sindhubhiḥ pinvamānā /	indraḥ nediṣṭham avasā āgamiṣṭhaḥ sarasvatī sindhubhiḥ pinvamānā 
SA_GV01_rvh1-10u-9870	RV_6,052.06c parjanyo na oṣadhībhir mayobhur agniḥ suśaṃsaḥ suhavaḥ piteva //	parjanyaḥ naḥ oṣadhībhiḥ mayobhuḥ agniḥ su śaṃsaḥ su havaḥ pitā iva 
SA_GV01_rvh1-10u-9871	RV_6,052.07a viśve devāsa ā gata śṛṇutā ma imaṃ havam /	viśve devāsaḥ ā gata śṛṇutā me imam havam 
SA_GV01_rvh1-10u-9872	RV_6,052.07c edam barhir ni ṣīdata //	ā idam barhiḥ ni sīdata 
SA_GV01_rvh1-10u-9873	RV_6,052.08a yo vo devā ghṛtasnunā havyena pratibhūṣati /	yaḥ vaḥ devāḥ ghṛta snunā havyena pratibhūṣati 
SA_GV01_rvh1-10u-9874	RV_6,052.08c taṃ viśva upa gacchatha //	tam viśve upa gacchatha 
SA_GV01_rvh1-10u-9875	RV_6,052.09a upa naḥ sūnavo giraḥ śṛṇvantv amṛtasya ye /	upa naḥ sūnavaḥ giraḥ śṛṇvantu amṛtasya ye 
SA_GV01_rvh1-10u-9876	RV_6,052.09c sumṛḷīkā bhavantu naḥ //	su mṛḍīkāḥ bhavantu naḥ 
SA_GV01_rvh1-10u-9877	RV_6,052.10a viśve devā ṛtāvṛdha ṛtubhir havanaśrutaḥ /	viśve devāḥ ṛtāvṛdhaḥ ṛtubhiḥ havana śrutaḥ 
SA_GV01_rvh1-10u-9878	RV_6,052.10c juṣantāṃ yujyam payaḥ //	juṣantām yujyam payaḥ 
SA_GV01_rvh1-10u-9879	RV_6,052.11a stotram indro marudgaṇas tvaṣṭṛmān mitro aryamā /	stotram indraḥ marut gaṇaḥ tvaṣṭṛmān mitraḥ aryamā 
SA_GV01_rvh1-10u-9880	RV_6,052.11c imā havyā juṣanta naḥ //	imā havyā juṣanta naḥ 
SA_GV01_rvh1-10u-9881	RV_6,052.12a imaṃ no agne adhvaraṃ hotar vayunaśo yaja /	imam naḥ agne adhvaram hotar vayunaśas yaja 
SA_GV01_rvh1-10u-9882	RV_6,052.12c cikitvān daivyaṃ janam //	cikitvān daivyam janam 
SA_GV01_rvh1-10u-9883	RV_6,052.13a viśve devāḥ śṛṇutemaṃ havam me ye antarikṣe ya upa dyavi ṣṭha /	viśve devāḥ śṛṇuta imam havam me ye antarikṣe yaḥ upa dyavi ṣṭha 
SA_GV01_rvh1-10u-9884	RV_6,052.13c ye agnijihvā uta vā yajatrā āsadyāsmin barhiṣi mādayadhvam //	ye agni jihvāḥ uta vā yajatrāḥ āsadya asmin barhiṣi mādayadhvam 
SA_GV01_rvh1-10u-9885	RV_6,052.14a viśve devā mama śṛṇvantu yajñiyā ubhe rodasī apāṃ napāc ca manma /	viśve devāḥ mama śṛṇvantu yajñiyāḥ ubhe rodasī apām napāt ca manma 
SA_GV01_rvh1-10u-9886	RV_6,052.14c mā vo vacāṃsi paricakṣyāṇi vocaṃ sumneṣv id vo antamā madema //	mā vaḥ vacāṃsi paricakṣyāṇi vocam sumneṣu id vaḥ antamāḥ madema 
SA_GV01_rvh1-10u-9887	RV_6,052.15a ye ke ca jmā mahino ahimāyā divo jajñire apāṃ sadhasthe /	ye ke ca jmā mahinaḥ ahi māyāḥ divaḥ jajñire apām sadhasthe 
SA_GV01_rvh1-10u-9888	RV_6,052.15c te asmabhyam iṣaye viśvam āyuḥ kṣapa usrā varivasyantu devāḥ //	te asmabhyam iṣaye viśvam āyuḥ kṣapaḥ usrāḥ varivasyantu devāḥ 
SA_GV01_rvh1-10u-9889	RV_6,052.16a agnīparjanyāv avataṃ dhiyam me 'smin have suhavā suṣṭutiṃ naḥ /	agnīparjanyau avatam dhiyam me smin have su havā suṣṭutim naḥ 
SA_GV01_rvh1-10u-9890	RV_6,052.16c iḷām anyo janayad garbham anyaḥ prajāvatīr iṣa ā dhattam asme //	iḷām anyaḥ janayat garbham anyaḥ prajāvatīḥ iṣaḥ ā dhattam asme 
SA_GV01_rvh1-10u-9891	RV_6,052.17a stīrṇe barhiṣi samidhāne agnau sūktena mahā namasā vivāse /	stīrṇe barhiṣi samidhāne agnau su uktena mahā namasā vivāse 
SA_GV01_rvh1-10u-9892	RV_6,052.17c asmin no adya vidathe yajatrā viśve devā haviṣi mādayadhvam //	asmin naḥ adya vidathe yajatrāḥ viśve devāḥ haviṣi mādayadhvam 
SA_GV01_rvh1-10u-9893	RV_6,053.01a vayam u tvā pathas pate rathaṃ na vājasātaye /	vayam u tvā pathaḥ pate ratham na vājasātaye 
SA_GV01_rvh1-10u-9894	RV_6,053.01c dhiye pūṣann ayujmahi //	dhiye pūṣan ayujmahi 
SA_GV01_rvh1-10u-9895	RV_6,053.02a abhi no naryaṃ vasu vīram prayatadakṣiṇam /	abhi naḥ naryam vasu vīram prayata dakṣiṇam 
SA_GV01_rvh1-10u-9896	RV_6,053.02c vāmaṃ gṛhapatiṃ naya //	vāmam gṛhapatim naya 
SA_GV01_rvh1-10u-9897	RV_6,053.03a aditsantaṃ cid āghṛṇe pūṣan dānāya codaya /	a ditsantam cit āghṛṇe pūṣan dānāya codaya 
SA_GV01_rvh1-10u-9898	RV_6,053.03c paṇeś cid vi mradā manaḥ //	paṇeḥ cit vi mrada manaḥ 
SA_GV01_rvh1-10u-9899	RV_6,053.04a vi patho vājasātaye cinuhi vi mṛdho jahi /	vi pathaḥ vājasātaye cinuhi vi mṛdhaḥ jahi 
SA_GV01_rvh1-10u-9900	RV_6,053.04c sādhantām ugra no dhiyaḥ //	sādhantām ugra naḥ dhiyaḥ 
SA_GV01_rvh1-10u-9901	RV_6,053.05a pari tṛndhi paṇīnām ārayā hṛdayā kave /	pari tṛndhi paṇīnām ārayā hṛdayā kave 
SA_GV01_rvh1-10u-9902	RV_6,053.05c athem asmabhyaṃ randhaya //	atha īm asmabhyam randhaya 
SA_GV01_rvh1-10u-9903	RV_6,053.06a vi pūṣann ārayā tuda paṇer iccha hṛdi priyam /	vi pūṣan ārayā tuda paṇeḥ iccha hṛdi priyam 
SA_GV01_rvh1-10u-9904	RV_6,053.06c athem asmabhyaṃ randhaya //	atha īm asmabhyam randhaya 
SA_GV01_rvh1-10u-9905	RV_6,053.07a ā rikha kikirā kṛṇu paṇīnāṃ hṛdayā kave /	ā rikha kikirā kṛṇu paṇīnām hṛdayā kave 
SA_GV01_rvh1-10u-9906	RV_6,053.07c athem asmabhyaṃ randhaya //	atha īm asmabhyam randhaya 
SA_GV01_rvh1-10u-9907	RV_6,053.08a yām pūṣan brahmacodanīm ārām bibharṣy āghṛṇe /	yām pūṣan brahma codanīm ārām bibharṣi āghṛṇe 
SA_GV01_rvh1-10u-9908	RV_6,053.08c tayā samasya hṛdayam ā rikha kikirā kṛṇu //	tayā samasya hṛdayam ā rikha kikirā kṛṇu 
SA_GV01_rvh1-10u-9909	RV_6,053.09a yā te aṣṭrā goopaśāghṛṇe paśusādhanī /	yā te aṣṭrā goopaśā aghṛṇe paśu sādhanī 
SA_GV01_rvh1-10u-9910	RV_6,053.09c tasyās te sumnam īmahe //	tasyāḥ te sumnam īmahe 
SA_GV01_rvh1-10u-9911	RV_6,053.10a uta no goṣaṇiṃ dhiyam aśvasāṃ vājasām uta /	uta naḥ goṣaṇim dhiyam aśva sām vāja sām uta 
SA_GV01_rvh1-10u-9912	RV_6,053.10c nṛvat kṛṇuhi vītaye //	nṛvat kṛṇuhi vītaye 
SA_GV01_rvh1-10u-9913	RV_6,054.01a sam pūṣan viduṣā naya yo añjasānuśāsati /	sam pūṣan viduṣā naya yaḥ añjasā anuśāsati 
SA_GV01_rvh1-10u-9914	RV_6,054.01c ya evedam iti bravat //	yaḥ eva idam iti bravat 
SA_GV01_rvh1-10u-9915	RV_6,054.02a sam u pūṣṇā gamemahi yo gṛhāṃ abhiśāsati /	sam u pūṣṇā gamemahi yaḥ gṛhān abhiśāsati 
SA_GV01_rvh1-10u-9916	RV_6,054.02c ima eveti ca bravat //	ime eva iti ca bravat 
SA_GV01_rvh1-10u-9917	RV_6,054.03a pūṣṇaś cakraṃ na riṣyati na kośo 'va padyate /	pūṣṇaḥ cakram na riṣyati na kośaḥ padyate 
SA_GV01_rvh1-10u-9918	RV_6,054.03c no asya vyathate paviḥ //	na u asya vyathate paviḥ 
SA_GV01_rvh1-10u-9919	RV_6,054.04a yo asmai haviṣāvidhan na tam pūṣāpi mṛṣyate /	yaḥ asmai haviṣā avidhat na tam pūṣā api mṛṣyate 
SA_GV01_rvh1-10u-9920	RV_6,054.04c prathamo vindate vasu //	prathamaḥ vindate vasu 
SA_GV01_rvh1-10u-9921	RV_6,054.05a pūṣā gā anv etu naḥ pūṣā rakṣatv arvataḥ /	pūṣā gāḥ anu etu naḥ pūṣā rakṣatu arvataḥ 
SA_GV01_rvh1-10u-9922	RV_6,054.05c pūṣā vājaṃ sanotu naḥ //	pūṣā vājam sanotu naḥ 
SA_GV01_rvh1-10u-9923	RV_6,054.06a pūṣann anu pra gā ihi yajamānasya sunvataḥ /	pūṣan anu pra gāḥ ihi yajamānasya sunvataḥ 
SA_GV01_rvh1-10u-9924	RV_6,054.06c asmākaṃ stuvatām uta //	asmākam stuvatām uta 
SA_GV01_rvh1-10u-9925	RV_6,054.07a mākir neśan mākīṃ riṣan mākīṃ saṃ śāri kevaṭe /	mākir neśat mākīm riṣat mākīm sam śāri kevaṭe 
SA_GV01_rvh1-10u-9926	RV_6,054.07c athāriṣṭābhir ā gahi //	atha ariṣṭābhiḥ ā gahi 
SA_GV01_rvh1-10u-9927	RV_6,054.08a śṛṇvantam pūṣaṇaṃ vayam iryam anaṣṭavedasam /	śṛṇvantam pūṣaṇam vayam iryam a naṣṭa vedasam 
SA_GV01_rvh1-10u-9928	RV_6,054.08c īśānaṃ rāya īmahe //	īśānam rāyaḥ īmahe 
SA_GV01_rvh1-10u-9929	RV_6,054.09a pūṣan tava vrate vayaṃ na riṣyema kadā cana /	pūṣan tava vrate vayam na riṣyema kadā cana 
SA_GV01_rvh1-10u-9930	RV_6,054.09c stotāras ta iha smasi //	stotāraḥ te iha smasi 
SA_GV01_rvh1-10u-9931	RV_6,054.10a pari pūṣā parastād dhastaṃ dadhātu dakṣiṇam /	pari pūṣā parastāt hastam dadhātu dakṣiṇam 
SA_GV01_rvh1-10u-9932	RV_6,054.10c punar no naṣṭam ājatu //	punar naḥ naṣṭam ājatu 
SA_GV01_rvh1-10u-9933	RV_6,055.01a ehi vāṃ vimuco napād āghṛṇe saṃ sacāvahai /	ehi vām vimucaḥ napāt āghṛṇe sam sacāvahai 
SA_GV01_rvh1-10u-9934	RV_6,055.01c rathīr ṛtasya no bhava //	rathīḥ ṛtasya naḥ bhava 
SA_GV01_rvh1-10u-9935	RV_6,055.02a rathītamaṃ kapardinam īśānaṃ rādhaso mahaḥ /	rathītamam kapardinam īśānam rādhasaḥ mahaḥ 
SA_GV01_rvh1-10u-9936	RV_6,055.02c rāyaḥ sakhāyam īmahe //	rāyaḥ sakhāyam īmahe 
SA_GV01_rvh1-10u-9937	RV_6,055.03a rāyo dhārāsy āghṛṇe vaso rāśir ajāśva /	rāyaḥ dhārā asi āghṛṇe vasoḥ rāśiḥ ajāśva 
SA_GV01_rvh1-10u-9938	RV_6,055.03c dhīvato-dhīvataḥ sakhā //	dhīvataḥ dhīvataḥ sakhā 
SA_GV01_rvh1-10u-9939	RV_6,055.04a pūṣaṇaṃ nv ajāśvam upa stoṣāma vājinam /	pūṣaṇam nu ajāśvam upa stoṣāma vājinam 
SA_GV01_rvh1-10u-9940	RV_6,055.04c svasur yo jāra ucyate //	svasuḥ yaḥ jāraḥ ucyate 
SA_GV01_rvh1-10u-9941	RV_6,055.05a mātur didhiṣum abravaṃ svasur jāraḥ śṛṇotu naḥ /	mātuḥ didhiṣum abravam svasuḥ jāraḥ śṛṇotu naḥ 
SA_GV01_rvh1-10u-9942	RV_6,055.05c bhrātendrasya sakhā mama //	bhrātā indrasya sakhā mama 
SA_GV01_rvh1-10u-9943	RV_6,055.06a ājāsaḥ pūṣaṇaṃ rathe niśṛmbhās te janaśriyam /	ājāsaḥ pūṣaṇam rathe niśṛmbhāḥ te jana śriyam 
SA_GV01_rvh1-10u-9944	RV_6,055.06c devaṃ vahantu bibhrataḥ //	devam vahantu bibhrataḥ 
SA_GV01_rvh1-10u-9945	RV_6,056.01a ya enam ādideśati karambhād iti pūṣaṇam /	yaḥ enam ādideśati karambhāt iti pūṣaṇam 
SA_GV01_rvh1-10u-9946	RV_6,056.01c na tena deva ādiśe //	na tena devaḥ ādiśe 
SA_GV01_rvh1-10u-9947	RV_6,056.02a uta ghā sa rathītamaḥ sakhyā satpatir yujā /	uta ghā sa rathītamaḥ sakhyā satpatiḥ yujā 
SA_GV01_rvh1-10u-9948	RV_6,056.02c indro vṛtrāṇi jighnate //	indraḥ vṛtrāṇi jighnate 
SA_GV01_rvh1-10u-9949	RV_6,056.03a utādaḥ paruṣe gavi sūraś cakraṃ hiraṇyayam /	uta adaḥ paruṣe gavi sūraḥ cakram hiraṇyayam 
SA_GV01_rvh1-10u-9950	RV_6,056.03c ny airayad rathītamaḥ //	ni airayat rathītamaḥ 
SA_GV01_rvh1-10u-9951	RV_6,056.04a yad adya tvā puruṣṭuta bravāma dasra mantumaḥ /	yat adya tvā puruṣṭuta bravāma dasra mantumas 
SA_GV01_rvh1-10u-9952	RV_6,056.04c tat su no manma sādhaya //	tat su naḥ manma sādhaya 
SA_GV01_rvh1-10u-9953	RV_6,056.05a imaṃ ca no gaveṣaṇaṃ sātaye sīṣadho gaṇam /	imam ca naḥ gaveṣaṇam sātaye sīṣadhaḥ gaṇam 
SA_GV01_rvh1-10u-9954	RV_6,056.05c ārāt pūṣann asi śrutaḥ //	ārāt pūṣan asi śrutaḥ 
SA_GV01_rvh1-10u-9955	RV_6,056.06a ā te svastim īmaha āreaghām upāvasum /	ā te svastim īmahe āreaghām upāvasum 
SA_GV01_rvh1-10u-9956	RV_6,056.06c adyā ca sarvatātaye śvaś ca sarvatātaye //	adyā ca sarvatātaye śvas ca sarvatātaye 
SA_GV01_rvh1-10u-9957	RV_6,057.01a indrā nu pūṣaṇā vayaṃ sakhyāya svastaye /	indrā nu pūṣaṇā vayam sakhyāya svastaye 
SA_GV01_rvh1-10u-9958	RV_6,057.01c huvema vājasātaye //	huvema vājasātaye 
SA_GV01_rvh1-10u-9959	RV_6,057.02a somam anya upāsadat pātave camvoḥ sutam /	somam anyaḥ upāsadat pātave camvoḥ sutam 
SA_GV01_rvh1-10u-9960	RV_6,057.02c karambham anya icchati //	karambham anyaḥ icchati 
SA_GV01_rvh1-10u-9961	RV_6,057.03a ajā anyasya vahnayo harī anyasya sambhṛtā /	ajāḥ anyasya vahnayaḥ harī anyasya sambhṛtā 
SA_GV01_rvh1-10u-9962	RV_6,057.03c tābhyāṃ vṛtrāṇi jighnate //	tābhyām vṛtrāṇi jighnate 
SA_GV01_rvh1-10u-9963	RV_6,057.04a yad indro anayad rito mahīr apo vṛṣantamaḥ /	yat indraḥ anayat ritaḥ mahīḥ apaḥ vṛṣantamaḥ 
SA_GV01_rvh1-10u-9964	RV_6,057.04c tatra pūṣābhavat sacā //	tatra pūṣā abhavat sacā 
SA_GV01_rvh1-10u-9965	RV_6,057.05a tām pūṣṇaḥ sumatiṃ vayaṃ vṛkṣasya pra vayām iva /	tām pūṣṇaḥ sumatim vayam vṛkṣasya pra vayām iva 
SA_GV01_rvh1-10u-9966	RV_6,057.05c indrasya cā rabhāmahe //	indrasya ca ā rabhāmahe 
SA_GV01_rvh1-10u-9967	RV_6,057.06a ut pūṣaṇaṃ yuvāmahe 'bhīśūṃr iva sārathiḥ /	ud pūṣaṇam yuvāmahe bhīśūn iva sārathiḥ 
SA_GV01_rvh1-10u-9968	RV_6,057.06c mahyā indraṃ svastaye //	mahyai indram svastaye 
SA_GV01_rvh1-10u-9969	RV_6,058.01a śukraṃ te anyad yajataṃ te anyad viṣurūpe ahanī dyaur ivāsi /	śukram te anyat yajatam te anyat viṣurūpe ahanī dyauḥ iva asi 
SA_GV01_rvh1-10u-9970	RV_6,058.01c viśvā hi māyā avasi svadhāvo bhadrā te pūṣann iha rātir astu //	viśvāḥ hi māyāḥ avasi svadhāvas bhadrā te pūṣan iha rātiḥ astu 
SA_GV01_rvh1-10u-9971	RV_6,058.02a ajāśvaḥ paśupā vājapastyo dhiyañjinvo bhuvane viśve arpitaḥ /	aja aśvaḥ paśu pāḥ vāja pastyaḥ dhiyañjinvaḥ bhuvane viśve arpitaḥ 
SA_GV01_rvh1-10u-9972	RV_6,058.02c aṣṭrām pūṣā śithirām udvarīvṛjat saṃcakṣāṇo bhuvanā deva īyate //	aṣṭrām pūṣā śithirām udvarīvṛjat saṃcakṣāṇaḥ bhuvanā devaḥ īyate 
SA_GV01_rvh1-10u-9973	RV_6,058.03a yās te pūṣan nāvo antaḥ samudre hiraṇyayīr antarikṣe caranti /	yāḥ te pūṣan nāvaḥ antar samudre hiraṇyayīḥ antarikṣe caranti 
SA_GV01_rvh1-10u-9974	RV_6,058.03c tābhir yāsi dūtyāṃ sūryasya kāmena kṛta śrava icchamānaḥ //	tābhiḥ yāsi dūtyām sūryasya kāmena kṛta śravaḥ icchamānaḥ 
SA_GV01_rvh1-10u-9975	RV_6,058.04a pūṣā subandhur diva ā pṛthivyā iḷas patir maghavā dasmavarcāḥ /	pūṣā su bandhuḥ divaḥ ā pṛthivyāḥ iḷaḥ patiḥ maghavā dasma varcāḥ 
SA_GV01_rvh1-10u-9976	RV_6,058.04c yaṃ devāso adaduḥ sūryāyai kāmena kṛtaṃ tavasaṃ svañcam //	yam devāsaḥ adaduḥ sūryāyai kāmena kṛtam tavasam svañcam 
SA_GV01_rvh1-10u-9977	RV_6,059.01a pra nu vocā suteṣu vāṃ vīryā yāni cakrathuḥ /	pra nu vocā suteṣu vām vīryā yāni cakrathuḥ 
SA_GV01_rvh1-10u-9978	RV_6,059.01c hatāso vām pitaro devaśatrava indrāgnī jīvatho yuvam //	hatāsaḥ vām pitaraḥ deva śatravaḥ indra agnī jīvathaḥ yuvam 
SA_GV01_rvh1-10u-9979	RV_6,059.02a baḷ itthā mahimā vām indrāgnī paniṣṭha ā /	baḷ itthā mahimā vām indra agnī paniṣṭhaḥ ā 
SA_GV01_rvh1-10u-9980	RV_6,059.02c samāno vāṃ janitā bhrātarā yuvaṃ yamāv ihehamātarā //	samānaḥ vām janitā bhrātarā yuvam yamau iha iha mātarā 
SA_GV01_rvh1-10u-9981	RV_6,059.03a okivāṃsā sute sacāṃ aśvā saptī ivādane /	okivāṃsā sute sacā am aśvā saptī iva adane 
SA_GV01_rvh1-10u-9982	RV_6,059.03c indrā nv agnī avaseha vajriṇā vayaṃ devā havāmahe //	indrā nu agnī avasā iha vajriṇā vayam devā havāmahe 
SA_GV01_rvh1-10u-9983	RV_6,059.04a ya indrāgnī suteṣu vāṃ stavat teṣv ṛtāvṛdhā /	yaḥ indra agnī suteṣu vām stavat teṣu ṛtāvṛdhā 
SA_GV01_rvh1-10u-9984	RV_6,059.04c joṣavākaṃ vadataḥ pajrahoṣiṇā na devā bhasathaś cana //	joṣavākam vadataḥ pajrahoṣiṇā na devā bhasathaḥ cana 
SA_GV01_rvh1-10u-9985	RV_6,059.05a indrāgnī ko asya vāṃ devau martaś ciketati /	indra agnī kaḥ asya vām devau martaḥ ciketati 
SA_GV01_rvh1-10u-9986	RV_6,059.05c viṣūco aśvān yuyujāna īyata ekaḥ samāna ā rathe //	viṣūcaḥ aśvān yuyujānaḥ īyate ekaḥ samānaḥ ā rathe 
SA_GV01_rvh1-10u-9987	RV_6,059.06a indrāgnī apād iyam pūrvāgāt padvatībhyaḥ /	indra agnī apāt iyam pūrvā āgāt padvatībhyaḥ 
SA_GV01_rvh1-10u-9988	RV_6,059.06c hitvī śiro jihvayā vāvadac carat triṃśat padā ny akramīt //	hitvī śiraḥ jihvayā vāvadat carat triṃśat padā ni akramīt 
SA_GV01_rvh1-10u-9989	RV_6,059.07a indrāgnī ā hi tanvate naro dhanvāni bāhvoḥ /	indra agnī ā hi tanvate naraḥ dhanvāni bāhvoḥ 
SA_GV01_rvh1-10u-9990	RV_6,059.07c mā no asmin mahādhane parā varktaṃ gaviṣṭiṣu //	mā naḥ asmin mahādhane parā varktam gaviṣṭiṣu 
SA_GV01_rvh1-10u-9991	RV_6,059.08a indrāgnī tapanti māghā aryo arātayaḥ /	indra agnī tapanti mā aghāḥ aryaḥ arātayaḥ 
SA_GV01_rvh1-10u-9992	RV_6,059.08c apa dveṣāṃsy ā kṛtaṃ yuyutaṃ sūryād adhi //	apa dveṣāṃsi ā kṛtam yuyutam sūryāt adhi 
SA_GV01_rvh1-10u-9993	RV_6,059.09a indrāgnī yuvor api vasu divyāni pārthivā /	indra agnī yuvoḥ api vasu divyāni pārthivā 
SA_GV01_rvh1-10u-9994	RV_6,059.09c ā na iha pra yacchataṃ rayiṃ viśvāyupoṣasam //	ā naḥ iha pra yacchatam rayim viśvāyu poṣasam 
SA_GV01_rvh1-10u-9995	RV_6,059.10a indrāgnī ukthavāhasā stomebhir havanaśrutā /	indra agnī uktha vāhasā stomebhiḥ havana śrutā 
SA_GV01_rvh1-10u-9996	RV_6,059.10c viśvābhir gīrbhir ā gatam asya somasya pītaye //	viśvābhiḥ gīrbhiḥ ā gatam asya somasya pītaye 
SA_GV01_rvh1-10u-9997	RV_6,060.01a śnathad vṛtram uta sanoti vājam indrā yo agnī sahurī saparyāt /	śnathat vṛtram uta sanoti vājam indrā yaḥ agnī sahurī saparyāt 
SA_GV01_rvh1-10u-9998	RV_6,060.01c irajyantā vasavyasya bhūreḥ sahastamā sahasā vājayantā //	irajyantā vasavyasya bhūreḥ sahastamā sahasā vājayantā 
SA_GV01_rvh1-10u-9999	RV_6,060.02a tā yodhiṣṭam abhi gā indra nūnam apaḥ svar uṣaso agna ūḷhāḥ /	tā yodhiṣṭam abhi gāḥ indra nūnam apaḥ svar uṣasaḥ agne ūḍhāḥ 
SA_GV01_rvh1-10u-10000	RV_6,060.02c diśaḥ svar uṣasa indra citrā apo gā agne yuvase niyutvān //	diśaḥ svar uṣasaḥ indra citrāḥ apaḥ gāḥ agne yuvase niyutvān 
SA_GV01_rvh1-10u-10001	RV_6,060.03a ā vṛtrahaṇā vṛtrahabhiḥ śuṣmair indra yātaṃ namobhir agne arvāk /	ā vṛtra haṇā vṛtra habhiḥ śuṣmaiḥ indra yātam namobhiḥ agne arvāk 
SA_GV01_rvh1-10u-10002	RV_6,060.03c yuvaṃ rādhobhir akavebhir indrāgne asme bhavatam uttamebhiḥ //	yuvam rādhobhiḥ akavebhiḥ indra agne asme bhavatam uttamebhiḥ 
SA_GV01_rvh1-10u-10003	RV_6,060.04a tā huve yayor idam papne viśvam purā kṛtam /	tā huve yayoḥ idam papne viśvam purā kṛtam 
SA_GV01_rvh1-10u-10004	RV_6,060.04c indrāgnī na mardhataḥ //	indra agnī na mardhataḥ 
SA_GV01_rvh1-10u-10005	RV_6,060.05a ugrā vighaninā mṛdha indrāgnī havāmahe /	ugrā vighaninā mṛdhaḥ indra agnī havāmahe 
SA_GV01_rvh1-10u-10006	RV_6,060.05c tā no mṛḷāta īdṛśe //	tā naḥ mṛḷātaḥ īdṛśe 
SA_GV01_rvh1-10u-10007	RV_6,060.06a hato vṛtrāṇy āryā hato dāsāni satpatī /	hataḥ vṛtrāṇi āryā hataḥ dāsāni sat patī 
SA_GV01_rvh1-10u-10008	RV_6,060.06c hato viśvā apa dviṣaḥ //	hataḥ viśvāḥ apa dviṣaḥ 
SA_GV01_rvh1-10u-10009	RV_6,060.07a indrāgnī yuvām ime 'bhi stomā anūṣata /	indra agnī yuvām ime bhiḥ stomāḥ anūṣata 
SA_GV01_rvh1-10u-10010	RV_6,060.07c pibataṃ śambhuvā sutam //	pibatam śambhuvā sutam 
SA_GV01_rvh1-10u-10011	RV_6,060.08a yā vāṃ santi puruspṛho niyuto dāśuṣe narā /	yāḥ vām santi puruspṛhaḥ niyutaḥ dāśuṣe narā 
SA_GV01_rvh1-10u-10012	RV_6,060.08c indrāgnī tābhir ā gatam //	indra agnī tābhiḥ ā gatam 
SA_GV01_rvh1-10u-10013	RV_6,060.09a tābhir ā gacchataṃ naropedaṃ savanaṃ sutam /	tābhiḥ ā gacchatam narā upa idam savanam sutam 
SA_GV01_rvh1-10u-10014	RV_6,060.09c indrāgnī somapītaye //	indra agnī soma pītaye 
SA_GV01_rvh1-10u-10015	RV_6,060.10a tam īḷiṣva yo arciṣā vanā viśvā pariṣvajat /	tam īḍiṣva yaḥ arciṣā vanā viśvā pariṣvajat 
SA_GV01_rvh1-10u-10016	RV_6,060.10c kṛṣṇā kṛṇoti jihvayā //	kṛṣṇā kṛṇoti jihvayā 
SA_GV01_rvh1-10u-10017	RV_6,060.11a ya iddha āvivāsati sumnam indrasya martyaḥ /	yaḥ iddhe āvivāsati sumnam indrasya martyaḥ 
SA_GV01_rvh1-10u-10018	RV_6,060.11c dyumnāya sutarā apaḥ //	dyumnāya su tarāḥ apaḥ 
SA_GV01_rvh1-10u-10019	RV_6,060.12a tā no vājavatīr iṣa āśūn pipṛtam arvataḥ /	tāḥ naḥ vājavatīḥ iṣaḥ āśūn pipṛtam arvataḥ 
SA_GV01_rvh1-10u-10020	RV_6,060.12c indram agniṃ ca voḷhave //	indram agnim ca voḷhave 
SA_GV01_rvh1-10u-10021	RV_6,060.13a ubhā vām indrāgnī āhuvadhyā ubhā rādhasaḥ saha mādayadhyai /	ubhā vām indra agnī āhuvadhyai ubhā rādhasaḥ saha mādayadhyai 
SA_GV01_rvh1-10u-10022	RV_6,060.13c ubhā dātārāv iṣāṃ rayīṇām ubhā vājasya sātaye huve vām //	ubhā dātārau iṣām rayīṇām ubhā vājasya sātaye huve vām 
SA_GV01_rvh1-10u-10023	RV_6,060.14a ā no gavyebhir aśvyair vasavyair upa gacchatam /	ā naḥ gavyebhiḥ aśvyaiḥ vasavyaiḥ upa gacchatam 
SA_GV01_rvh1-10u-10024	RV_6,060.14c sakhāyau devau sakhyāya śambhuvendrāgnī tā havāmahe //	sakhāyau devau sakhyāya śambhuvā indra agnī tā havāmahe 
SA_GV01_rvh1-10u-10025	RV_6,060.15a indrāgnī śṛṇutaṃ havaṃ yajamānasya sunvataḥ /	indra agnī śṛṇutam havam yajamānasya sunvataḥ 
SA_GV01_rvh1-10u-10026	RV_6,060.15c vītaṃ havyāny ā gatam pibataṃ somyam madhu //	vītam havyāni ā gatam pibatam somyam madhu 
SA_GV01_rvh1-10u-10027	RV_6,061.01a iyam adadād rabhasam ṛṇacyutaṃ divodāsaṃ vadhryaśvāya dāśuṣe /	iyam adadāt rabhasam ṛṇa cyutam divodāsam vadhryaśvāya dāśuṣe 
SA_GV01_rvh1-10u-10028	RV_6,061.01c yā śaśvantam ācakhādāvasam paṇiṃ tā te dātrāṇi taviṣā sarasvati //	yā śaśvantam ācakhāda avasam paṇim tā te dātrāṇi taviṣā sarasvati 
SA_GV01_rvh1-10u-10029	RV_6,061.02a iyaṃ śuṣmebhir bisakhā ivārujat sānu girīṇāṃ taviṣebhir ūrmibhiḥ /	iyam śuṣmebhiḥ bisakhā iva arujat sānu girīṇām taviṣebhiḥ ūrmibhiḥ 
SA_GV01_rvh1-10u-10030	RV_6,061.02c pārāvataghnīm avase suvṛktibhiḥ sarasvatīm ā vivāsema dhītibhiḥ //	pārāvata ghnīm avase suvṛktibhiḥ sarasvatīm ā vivāsema dhītibhiḥ 
SA_GV01_rvh1-10u-10031	RV_6,061.03a sarasvati devanido ni barhaya prajāṃ viśvasya bṛsayasya māyinaḥ /	sarasvati deva nidaḥ ni barhaya prajām viśvasya bṛsayasya māyinaḥ 
SA_GV01_rvh1-10u-10032	RV_6,061.03c uta kṣitibhyo 'vanīr avindo viṣam ebhyo asravo vājinīvati //	uta kṣitibhyaḥ vanīḥ avindaḥ viṣam ebhyaḥ asravaḥ vājinīvati 
SA_GV01_rvh1-10u-10033	RV_6,061.04a pra ṇo devī sarasvatī vājebhir vājinīvatī /	pra naḥ devī sarasvatī vājebhiḥ vājinīvatī 
SA_GV01_rvh1-10u-10034	RV_6,061.04c dhīnām avitry avatu //	dhīnām avitrī avatu 
SA_GV01_rvh1-10u-10035	RV_6,061.05a yas tvā devi sarasvaty upabrūte dhane hite /	yaḥ tvā devi sarasvati upabrūte dhane hite 
SA_GV01_rvh1-10u-10036	RV_6,061.05c indraṃ na vṛtratūrye //	indram na vṛtratūrye 
SA_GV01_rvh1-10u-10037	RV_6,061.06a tvaṃ devi sarasvaty avā vājeṣu vājini /	tvam devi sarasvati avāḥ vājeṣu vājini 
SA_GV01_rvh1-10u-10038	RV_6,061.06c radā pūṣeva naḥ sanim //	rada pūṣā iva naḥ sanim 
SA_GV01_rvh1-10u-10039	RV_6,061.07a uta syā naḥ sarasvatī ghorā hiraṇyavartaniḥ /	uta syā naḥ sarasvatī ghorā hiraṇya vartaniḥ 
SA_GV01_rvh1-10u-10040	RV_6,061.07c vṛtraghnī vaṣṭi suṣṭutim //	vṛtra ghnī vaṣṭi suṣṭutim 
SA_GV01_rvh1-10u-10041	RV_6,061.08a yasyā ananto ahrutas tveṣaś cariṣṇur arṇavaḥ /	yasyāḥ anantaḥ ahrutaḥ tveṣaḥ cariṣṇuḥ arṇavaḥ 
SA_GV01_rvh1-10u-10042	RV_6,061.08c amaś carati roruvat //	amaḥ carati roruvat 
SA_GV01_rvh1-10u-10043	RV_6,061.09a sā no viśvā ati dviṣaḥ svasṝr anyā ṛtāvarī /	sā naḥ viśvāḥ ati dviṣaḥ svasṝḥ anyāḥ ṛtāvarī 
SA_GV01_rvh1-10u-10044	RV_6,061.09c atann aheva sūryaḥ //	atan ahā iva sūryaḥ 
SA_GV01_rvh1-10u-10045	RV_6,061.10a uta naḥ priyā priyāsu saptasvasā sujuṣṭā /	uta naḥ priyā priyāsu sapta svasā su juṣṭā 
SA_GV01_rvh1-10u-10046	RV_6,061.10c sarasvatī stomyā bhūt //	sarasvatī stomyā bhūt 
SA_GV01_rvh1-10u-10047	RV_6,061.11a āpapruṣī pārthivāny uru rajo antarikṣam /	āpapruṣī pārthivāni uru rajaḥ antarikṣam 
SA_GV01_rvh1-10u-10048	RV_6,061.11c sarasvatī nidas pātu //	sarasvatī nidaḥ pātu 
SA_GV01_rvh1-10u-10049	RV_6,061.12a triṣadhasthā saptadhātuḥ pañca jātā vardhayantī /	triṣadhasthā sapta dhātuḥ pañca jātā vardhayantī 
SA_GV01_rvh1-10u-10050	RV_6,061.12c vāje-vāje havyā bhūt //	vājevāje havyā bhūt 
SA_GV01_rvh1-10u-10051	RV_6,061.13a pra yā mahimnā mahināsu cekite dyumnebhir anyā apasām apastamā /	pra yā mahimnā mahināsu cekite dyumnebhiḥ anyāḥ apasām apastamā 
SA_GV01_rvh1-10u-10052	RV_6,061.13c ratha iva bṛhatī vibhvane kṛtopastutyā cikituṣā sarasvatī //	rathaḥ iva bṛhatī vibhvane kṛtā upastutyā cikituṣā sarasvatī 
SA_GV01_rvh1-10u-10053	RV_6,061.14a sarasvaty abhi no neṣi vasyo māpa spharīḥ payasā mā na ā dhak /	sarasvati abhi naḥ neṣi vasyaḥ mā apa spharīḥ payasā mā naḥ ā dhak 
SA_GV01_rvh1-10u-10054	RV_6,061.14c juṣasva naḥ sakhyā veśyā ca mā tvat kṣetrāṇy araṇāni ganma //	juṣasva naḥ sakhyā veśyā ca mā tvat kṣetrāṇi araṇāni ganma 
SA_GV01_rvh1-10u-10055	RV_6,062.01a stuṣe narā divo asya prasantāśvinā huve jaramāṇo arkaiḥ /	stuṣe narā divaḥ asya prasantā aśvinā huve jaramāṇaḥ arkaiḥ 
SA_GV01_rvh1-10u-10056	RV_6,062.01c yā sadya usrā vyuṣi jmo antān yuyūṣataḥ pary urū varāṃsi //	yā sadyas usrā vyuṣi jmaḥ antān yuyūṣataḥ pari urū varāṃsi 
SA_GV01_rvh1-10u-10057	RV_6,062.02a tā yajñam ā śucibhiś cakramāṇā rathasya bhānuṃ rurucū rajobhiḥ /	tāḥ yajñam ā śucibhiḥ cakramāṇāḥ rathasya bhānum rurucuḥ rajobhiḥ 
SA_GV01_rvh1-10u-10058	RV_6,062.02c purū varāṃsy amitā mimānāpo dhanvāny ati yātho ajrān //	purū varāṃsi amitā mimānā apaḥ dhanvāni ati yāthaḥ ajrān 
SA_GV01_rvh1-10u-10059	RV_6,062.03a tā ha tyad vartir yad aradhram ugretthā dhiya ūhathuḥ śaśvad aśvaiḥ /	tā ha tyad vartiḥ yat aradhram ugrā itthā dhiyaḥ ūhathuḥ śaśvat aśvaiḥ 
SA_GV01_rvh1-10u-10060	RV_6,062.03c manojavebhir iṣiraiḥ śayadhyai pari vyathir dāśuṣo martyasya //	manaḥ javebhiḥ iṣiraiḥ śayadhyai pari vyathiḥ dāśuṣaḥ martyasya 
SA_GV01_rvh1-10u-10061	RV_6,062.04a tā navyaso jaramāṇasya manmopa bhūṣato yuyujānasaptī /	tā navyasaḥ jaramāṇasya manma upa bhūṣataḥ yuyujāna saptī 
SA_GV01_rvh1-10u-10062	RV_6,062.04c śubham pṛkṣam iṣam ūrjaṃ vahantā hotā yakṣat pratno adhrug yuvānā //	śubham pṛkṣam iṣam ūrjam vahantā hotā yakṣat pratnaḥ adruh yuvānā 
SA_GV01_rvh1-10u-10063	RV_6,062.05a tā valgū dasrā puruśākatamā pratnā navyasā vacasā vivāse /	tā valgū dasrā puruśākatamā pratnā navyasā vacasā vivāse 
SA_GV01_rvh1-10u-10064	RV_6,062.05c yā śaṃsate stuvate śambhaviṣṭhā babhūvatur gṛṇate citrarātī //	yā śaṃsate stuvate śambhaviṣṭhā babhūvatuḥ gṛṇate citra rātī 
SA_GV01_rvh1-10u-10065	RV_6,062.06a tā bhujyuṃ vibhir adbhyaḥ samudrāt tugrasya sūnum ūhathū rajobhiḥ /	tā bhujyum vibhiḥ adbhyaḥ samudrāt tugrasya sūnum ūhathuḥ rajobhiḥ 
SA_GV01_rvh1-10u-10066	RV_6,062.06c areṇubhir yojanebhir bhujantā patatribhir arṇaso nir upasthāt //	areṇubhiḥ yojanebhiḥ bhujantā patatribhiḥ arṇasaḥ niḥ upasthāt 
SA_GV01_rvh1-10u-10067	RV_6,062.07a vi jayuṣā rathyā yātam adriṃ śrutaṃ havaṃ vṛṣaṇā vadhrimatyāḥ /	vi jayuṣā rathyā yātam adrim śrutam havam vṛṣaṇā vadhrimatyāḥ 
SA_GV01_rvh1-10u-10068	RV_6,062.07c daśasyantā śayave pipyathur gām iti cyavānā sumatim bhuraṇyū //	daśasyantā śayave pipyathuḥ gām iti cyavānā sumatim bhuraṇyū 
SA_GV01_rvh1-10u-10069	RV_6,062.08a yad rodasī pradivo asti bhūmā heḷo devānām uta martyatrā /	yat rodasī pradivaḥ asti bhūmā heḍaḥ devānām uta martyatrā 
SA_GV01_rvh1-10u-10070	RV_6,062.08c tad ādityā vasavo rudriyāso rakṣoyuje tapur aghaṃ dadhāta //	tat ādityāḥ vasavaḥ rudriyāsaḥ rakṣaḥ yuje tapuḥ agham dadhāta 
SA_GV01_rvh1-10u-10071	RV_6,062.09a ya īṃ rājānāv ṛtuthā vidadhad rajaso mitro varuṇaś ciketat /	yaḥ īm rājānau ṛtuthā vidadhat rajasaḥ mitraḥ varuṇaḥ ciketat 
SA_GV01_rvh1-10u-10072	RV_6,062.09c gambhīrāya rakṣase hetim asya droghāya cid vacasa ānavāya //	gambhīrāya rakṣase hetim asya droghāya cit vacase ānavāya 
SA_GV01_rvh1-10u-10073	RV_6,062.10a antaraiś cakrais tanayāya vartir dyumatā yātaṃ nṛvatā rathena /	antaraiḥ cakraiḥ tanayāya vartiḥ dyumatā yātam nṛvatā rathena 
SA_GV01_rvh1-10u-10074	RV_6,062.10c sanutyena tyajasā martyasya vanuṣyatām api śīrṣā vavṛktam //	sa nutyena tyajasā martyasya vanuṣyatām api śīrṣā vavṛktam 
SA_GV01_rvh1-10u-10075	RV_6,062.11a ā paramābhir uta madhyamābhir niyudbhir yātam avamābhir arvāk /	ā paramābhiḥ uta madhyamābhiḥ niyudbhiḥ yātam avamābhiḥ arvāk 
SA_GV01_rvh1-10u-10076	RV_6,062.11c dṛḷhasya cid gomato vi vrajasya duro vartaṃ gṛṇate citrarātī //	dṛḷhasya cit gomataḥ vi vrajasya duraḥ vartam gṛṇate citra rātī 
SA_GV01_rvh1-10u-10077	RV_6,063.01a kva tyā valgū puruhūtādya dūto na stomo 'vidan namasvān /	kva tyā valgū puru hūtā adya dūtaḥ na stomaḥ vidat namasvān 
SA_GV01_rvh1-10u-10078	RV_6,063.01c ā yo arvāṅ nāsatyā vavarta preṣṭhā hy asatho asya manman //	ā yaḥ arvāk nāsatyā vavarta preṣṭhā hi asathaḥ asya manman 
SA_GV01_rvh1-10u-10079	RV_6,063.02a aram me gantaṃ havanāyāsmai gṛṇānā yathā pibātho andhaḥ /	aram me gantam havanāya asmai gṛṇānā yathā pibāthaḥ andhaḥ 
SA_GV01_rvh1-10u-10080	RV_6,063.02c pari ha tyad vartir yātho riṣo na yat paro nāntaras tuturyāt //	pari ha tyad vartiḥ yāthaḥ riṣaḥ na yat paraḥ na antaraḥ tuturyāt 
SA_GV01_rvh1-10u-10081	RV_6,063.03a akāri vām andhaso varīmann astāri barhiḥ suprāyaṇatamam /	akāri vām andhasaḥ varīman astāri barhiḥ suprāyaṇatamam 
SA_GV01_rvh1-10u-10082	RV_6,063.03c uttānahasto yuvayur vavandā vāṃ nakṣanto adraya āñjan //	uttāna hastaḥ yuvayuḥ vavanda vām nakṣantaḥ adrayaḥ āñjan 
SA_GV01_rvh1-10u-10083	RV_6,063.04a ūrdhvo vām agnir adhvareṣv asthāt pra rātir eti jūrṇinī ghṛtācī /	ūrdhvaḥ vām agniḥ adhvareṣu asthāt pra rātiḥ eti jūrṇinī ghṛtācī 
SA_GV01_rvh1-10u-10084	RV_6,063.04c pra hotā gūrtamanā urāṇo 'yukta yo nāsatyā havīman //	pra hotā gūrta manāḥ urāṇaḥ yukta yaḥ nāsatyā havīman 
SA_GV01_rvh1-10u-10085	RV_6,063.05a adhi śriye duhitā sūryasya rathaṃ tasthau purubhujā śatotim /	adhi śriye duhitā sūryasya ratham tasthau puru bhujā śata ūtim 
SA_GV01_rvh1-10u-10086	RV_6,063.05c pra māyābhir māyinā bhūtam atra narā nṛtū janiman yajñiyānām //	pra māyābhiḥ māyinā bhūtam atra narā nṛtū janiman yajñiyānām 
SA_GV01_rvh1-10u-10087	RV_6,063.06a yuvaṃ śrībhir darśatābhir ābhiḥ śubhe puṣṭim ūhathuḥ sūryāyāḥ /	yuvam śrībhiḥ darśatābhiḥ ābhiḥ śubhe puṣṭim ūhathuḥ sūryāyāḥ 
SA_GV01_rvh1-10u-10088	RV_6,063.06c pra vāṃ vayo vapuṣe 'nu paptan nakṣad vāṇī suṣṭutā dhiṣṇyā vām //	pra vām vayaḥ vapuṣe nu paptan nakṣat vāṇī suṣṭutā dhiṣṇyā vām 
SA_GV01_rvh1-10u-10089	RV_6,063.07a ā vāṃ vayo 'śvāso vahiṣṭhā abhi prayo nāsatyā vahantu /	ā vām vayaḥ śvāsaḥ vahiṣṭhāḥ abhi prayaḥ nāsatyā vahantu 
SA_GV01_rvh1-10u-10090	RV_6,063.07c pra vāṃ ratho manojavā asarjīṣaḥ pṛkṣa iṣidho anu pūrvīḥ //	pra vām rathaḥ manaḥ javāḥ asarji iṣaḥ pṛkṣaḥ iṣidhaḥ anu pūrvīḥ 
SA_GV01_rvh1-10u-10091	RV_6,063.08a puru hi vām purubhujā deṣṇaṃ dhenuṃ na iṣam pinvatam asakrām /	puru hi vām puru bhujā deṣṇam dhenum naḥ iṣam pinvatam asakrām 
SA_GV01_rvh1-10u-10092	RV_6,063.08c stutaś ca vām mādhvī suṣṭutiś ca rasāś ca ye vām anu rātim agman //	stutaḥ ca vām mādhvī suṣṭutiḥ ca rasāḥ ca ye vām anu rātim agman 
SA_GV01_rvh1-10u-10093	RV_6,063.09a uta ma ṛjre purayasya raghvī sumīḷhe śatam peruke ca pakvā /	uta me ṛjre purayasya raghvī sumīḷhe śatam peruke ca pakvā 
SA_GV01_rvh1-10u-10094	RV_6,063.09c śāṇḍo dād dhiraṇinaḥ smaddiṣṭīn daśa vaśāso abhiṣāca ṛṣvān //	śāṇḍaḥ dāt hiraṇinaḥ smaddiṣṭīn daśa vaśāsaḥ abhiṣācaḥ ṛṣvān 
SA_GV01_rvh1-10u-10095	RV_6,063.10a saṃ vāṃ śatā nāsatyā sahasrāśvānām purupanthā gire dāt /	sam vām śatā nāsatyā sahasrā aśvānām purupanthāḥ gire dāt 
SA_GV01_rvh1-10u-10096	RV_6,063.10c bharadvājāya vīra nū gire dād dhatā rakṣāṃsi purudaṃsasā syuḥ //	bharadvājāya vīra nu gire dāt hatā rakṣāṃsi puru daṃsasā syuḥ 
SA_GV01_rvh1-10u-10097	RV_6,063.11a ā vāṃ sumne variman sūribhiḥ ṣyām //	ā vām sumne variman sūribhiḥ syām 
SA_GV01_rvh1-10u-10098	RV_6,064.01a ud u śriya uṣaso rocamānā asthur apāṃ normayo ruśantaḥ /	ud u śriyaḥ uṣasaḥ rocamānāḥ asthuḥ apām na ūrmayaḥ ruśantaḥ 
SA_GV01_rvh1-10u-10099	RV_6,064.01c kṛṇoti viśvā supathā sugāny abhūd u vasvī dakṣiṇā maghonī //	kṛṇoti viśvā su pathā sugāni abhūt u vasvī dakṣiṇā maghonī 
SA_GV01_rvh1-10u-10100	RV_6,064.02a bhadrā dadṛkṣa urviyā vi bhāsy ut te śocir bhānavo dyām apaptan /	bhadrā dadṛkṣe urviyā vi bhāsi ud te śociḥ bhānavaḥ dyām apaptan 
SA_GV01_rvh1-10u-10101	RV_6,064.02c āvir vakṣaḥ kṛṇuṣe śumbhamānoṣo devi rocamānā mahobhiḥ //	āvis vakṣaḥ kṛṇuṣe śumbhamānā uṣaḥ devi rocamānā mahobhiḥ 
SA_GV01_rvh1-10u-10102	RV_6,064.03a vahanti sīm aruṇāso ruśanto gāvaḥ subhagām urviyā prathānām /	vahanti sīm aruṇāsaḥ ruśantaḥ gāvaḥ subhagām urviyā prathānām 
SA_GV01_rvh1-10u-10103	RV_6,064.03c apejate śūro asteva śatrūn bādhate tamo ajiro na voḷhā //	apejate śūraḥ astā iva śatrūn bādhate tamaḥ ajiraḥ na voḷhā 
SA_GV01_rvh1-10u-10104	RV_6,064.04a sugota te supathā parvateṣv avāte apas tarasi svabhāno /	sugā uta te supathā parvateṣu avāte apaḥ tarasi sva bhāno 
SA_GV01_rvh1-10u-10105	RV_6,064.04c sā na ā vaha pṛthuyāmann ṛṣve rayiṃ divo duhitar iṣayadhyai //	sā naḥ ā vaha pṛthu yāman ṛṣve rayim divaḥ duhitar iṣayadhyai 
SA_GV01_rvh1-10u-10106	RV_6,064.05a sā vaha yokṣabhir avātoṣo varaṃ vahasi joṣam anu /	sā vaha yā ukṣabhiḥ avātā uṣaḥ varam vahasi joṣam anu 
SA_GV01_rvh1-10u-10107	RV_6,064.05c tvaṃ divo duhitar yā ha devī pūrvahūtau maṃhanā darśatā bhūḥ //	tvam divaḥ duhitar yā ha devī pūrva hūtau maṃhanā darśatā bhūḥ 
SA_GV01_rvh1-10u-10108	RV_6,064.06a ut te vayaś cid vasater apaptan naraś ca ye pitubhājo vyuṣṭau /	ud te vayaḥ cit vasateḥ apaptan naraḥ ca ye pitu bhājaḥ vyuṣṭau 
SA_GV01_rvh1-10u-10109	RV_6,064.06c amā sate vahasi bhūri vāmam uṣo devi dāśuṣe martyāya //	amā sate vahasi bhūri vāmam uṣaḥ devi dāśuṣe martyāya 
SA_GV01_rvh1-10u-10110	RV_6,065.01a eṣā syā no duhitā divojāḥ kṣitīr ucchantī mānuṣīr ajīgaḥ /	eṣā syā naḥ duhitā divaḥ jāḥ kṣitīḥ ucchantī mānuṣīḥ ajīgaḥ 
SA_GV01_rvh1-10u-10111	RV_6,065.01c yā bhānunā ruśatā rāmyāsv ajñāyi tiras tamasaś cid aktūn //	yā bhānunā ruśatā rāmyāsu ajñāyi tiras tamasaḥ cit aktūn 
SA_GV01_rvh1-10u-10112	RV_6,065.02a vi tad yayur aruṇayugbhir aśvaiś citram bhānty uṣasaś candrarathāḥ /	vi tat yayuḥ aruṇa yugbhiḥ aśvaiḥ citram bhānti uṣasaḥ candra rathāḥ 
SA_GV01_rvh1-10u-10113	RV_6,065.02c agraṃ yajñasya bṛhato nayantīr vi tā bādhante tama ūrmyāyāḥ //	agram yajñasya bṛhataḥ nayantīḥ vi tāḥ bādhante tamaḥ ūrmyāyāḥ 
SA_GV01_rvh1-10u-10114	RV_6,065.03a śravo vājam iṣam ūrjaṃ vahantīr ni dāśuṣa uṣaso martyāya /	śravaḥ vājam iṣam ūrjam vahantīḥ ni dāśuṣe uṣasaḥ martyāya 
SA_GV01_rvh1-10u-10115	RV_6,065.03c maghonīr vīravat patyamānā avo dhāta vidhate ratnam adya //	maghonīḥ vīravat patyamānāḥ avaḥ dhāta vidhate ratnam adya 
SA_GV01_rvh1-10u-10116	RV_6,065.04a idā hi vo vidhate ratnam astīdā vīrāya dāśuṣa uṣāsaḥ /	idā hi vaḥ vidhate ratnam asti idā vīrāya dāśuṣe uṣāsaḥ 
SA_GV01_rvh1-10u-10117	RV_6,065.04c idā viprāya jarate yad ukthā ni ṣma māvate vahathā purā cit //	idā viprāya jarate yat ukthā ni sma māvate vahathā purā cit 
SA_GV01_rvh1-10u-10118	RV_6,065.05a idā hi ta uṣo adrisāno gotrā gavām aṅgiraso gṛṇanti /	idā hi te uṣaḥ adri sāno gotrā gavām aṅgirasaḥ gṛṇanti 
SA_GV01_rvh1-10u-10119	RV_6,065.05c vy arkeṇa bibhidur brahmaṇā ca satyā nṛṇām abhavad devahūtiḥ //	vi arkeṇa bibhiduḥ brahmaṇā ca satyā nṛṇām abhavat deva hūtiḥ 
SA_GV01_rvh1-10u-10120	RV_6,065.06a ucchā divo duhitaḥ pratnavan no bharadvājavad vidhate maghoni /	uccha divaḥ duhitaḥ pratna vat naḥ bharadvājavat vidhate maghoni 
SA_GV01_rvh1-10u-10121	RV_6,065.06c suvīraṃ rayiṃ gṛṇate rirīhy urugāyam adhi dhehi śravo naḥ //	su vīram rayim gṛṇate rirīhi uru gāyam adhi dhehi śravaḥ naḥ 
SA_GV01_rvh1-10u-10122	RV_6,066.01a vapur nu tac cikituṣe cid astu samānaṃ nāma dhenu patyamānam /	vapuḥ nu tat cikituṣe cit astu samānam nāma dhenu patyamānam 
SA_GV01_rvh1-10u-10123	RV_6,066.01c marteṣv anyad dohase pīpāya sakṛc chukraṃ duduhe pṛśnir ūdhaḥ //	marteṣu anyat dohase pīpāya sakṛt śukram duduhe pṛśniḥ ūdhaḥ 
SA_GV01_rvh1-10u-10124	RV_6,066.02a ye agnayo na śośucann idhānā dvir yat trir maruto vāvṛdhanta /	ye agnayaḥ na śośucan idhānāḥ dvis yat tris marutaḥ vāvṛdhanta 
SA_GV01_rvh1-10u-10125	RV_6,066.02c areṇavo hiraṇyayāsa eṣāṃ sākaṃ nṛmṇaiḥ pauṃsyebhiś ca bhūvan //	areṇavaḥ hiraṇyayāsaḥ eṣām sākam nṛmṇaiḥ pauṃsyebhiḥ ca bhūvan 
SA_GV01_rvh1-10u-10126	RV_6,066.03a rudrasya ye mīḷhuṣaḥ santi putrā yāṃś co nu dādhṛvir bharadhyai /	rudrasya ye mīḍhuṣaḥ santi putrāḥ yān ca u nu dādhṛviḥ bharadhyai 
SA_GV01_rvh1-10u-10127	RV_6,066.03c vide hi mātā maho mahī ṣā set pṛśniḥ subhve garbham ādhāt //	vide hi mātā mahaḥ mahī sā sā id pṛśniḥ su bhve garbham ādhāt 
SA_GV01_rvh1-10u-10128	RV_6,066.04a na ya īṣante januṣo 'yā nv antaḥ santo 'vadyāni punānāḥ /	na ye īṣante januṣaḥ yāḥ nu antar santaḥ vadyāni punānāḥ 
SA_GV01_rvh1-10u-10129	RV_6,066.04c nir yad duhre śucayo 'nu joṣam anu śriyā tanvam ukṣamāṇāḥ //	niḥ yat duhre śucayaḥ nu joṣam anu śriyā tanvam ukṣamāṇāḥ 
SA_GV01_rvh1-10u-10130	RV_6,066.05a makṣū na yeṣu dohase cid ayā ā nāma dhṛṣṇu mārutaṃ dadhānāḥ /	makṣū na yeṣu dohase cit ayā ā nāma dhṛṣṇu mārutam dadhānāḥ 
SA_GV01_rvh1-10u-10131	RV_6,066.05c na ye staunā ayāso mahnā nū cit sudānur ava yāsad ugrān //	na ye staunāḥ ayāsaḥ mahnā nu cit sudānuḥ ava yāsat ugrān 
SA_GV01_rvh1-10u-10132	RV_6,066.06a ta id ugrāḥ śavasā dhṛṣṇuṣeṇā ubhe yujanta rodasī sumeke /	te id ugrāḥ śavasā dhṛṣṇuṣeṇāḥ ubhe yujanta rodasī sumeke 
SA_GV01_rvh1-10u-10133	RV_6,066.06c adha smaiṣu rodasī svaśocir āmavatsu tasthau na rokaḥ //	adha sma eṣu rodasī sva śociḥ tasthau na rokaḥ 
SA_GV01_rvh1-10u-10134	RV_6,066.07a aneno vo maruto yāmo astv anaśvaś cid yam ajaty arathīḥ /	an enaḥ vaḥ marutaḥ yāmaḥ astu an aśvaḥ cit yam ajati a rathīḥ 
SA_GV01_rvh1-10u-10135	RV_6,066.07c anavaso anabhīśū rajastūr vi rodasī pathyā yāti sādhan //	an avasaḥ an abhīśuḥ rajastūr vi rodasī pathyāḥ yāti sādhan 
SA_GV01_rvh1-10u-10136	RV_6,066.08a nāsya vartā na tarutā nv asti maruto yam avatha vājasātau /	na asya vartā na tarutā nu asti marutaḥ yam avatha vājasātau 
SA_GV01_rvh1-10u-10137	RV_6,066.08c toke vā goṣu tanaye yam apsu sa vrajaṃ dartā pārye adha dyoḥ //	toke vā goṣu tanaye yam apsu sa vrajam dartā pārye adha dyoḥ 
SA_GV01_rvh1-10u-10138	RV_6,066.09a pra citram arkaṃ gṛṇate turāya mārutāya svatavase bharadhvam /	pra citram arkam gṛṇate turāya mārutāya svatavase bharadhvam 
SA_GV01_rvh1-10u-10139	RV_6,066.09c ye sahāṃsi sahasā sahante rejate agne pṛthivī makhebhyaḥ //	ye sahāṃsi sahasā sahante rejate agne pṛthivī makhebhyaḥ 
SA_GV01_rvh1-10u-10140	RV_6,066.10a tviṣīmanto adhvarasyeva didyut tṛṣucyavaso juhvo nāgneḥ /	tviṣīmantaḥ adhvarasya iva didyut tṛṣucyavasaḥ juhvaḥ nā agneḥ 
SA_GV01_rvh1-10u-10141	RV_6,066.10c arcatrayo dhunayo na vīrā bhrājajjanmāno maruto adhṛṣṭāḥ //	arcatrayaḥ dhunayaḥ na vīrāḥ bhrājat janmānaḥ marutaḥ adhṛṣṭāḥ 
SA_GV01_rvh1-10u-10142	RV_6,066.11a taṃ vṛdhantam mārutam bhrājadṛṣṭiṃ rudrasya sūnuṃ havasā vivāse /	tam vṛdhantam mārutam bhrājat ṛṣṭim rudrasya sūnum havasā vivāse 
SA_GV01_rvh1-10u-10143	RV_6,066.11c divaḥ śardhāya śucayo manīṣā girayo nāpa ugrā aspṛdhran //	divaḥ śardhāya śucayaḥ manīṣāḥ girayaḥ na apaḥ ugrāḥ aspṛdhran 
SA_GV01_rvh1-10u-10144	RV_6,067.01a viśveṣāṃ vaḥ satāṃ jyeṣṭhatamā gīrbhir mitrāvaruṇā vāvṛdhadhyai /	viśveṣām vaḥ satām jyeṣṭhatamāḥ gīrbhiḥ mitrāvaruṇāḥ vāvṛdhadhyai 
SA_GV01_rvh1-10u-10145	RV_6,067.01c saṃ yā raśmeva yamatur yamiṣṭhā dvā janāṃ asamā bāhubhiḥ svaiḥ //	sam yā raśmā iva yamatuḥ yamiṣṭhā dvā janān asamā bāhubhiḥ svaiḥ 
SA_GV01_rvh1-10u-10146	RV_6,067.02a iyam mad vām pra stṛṇīte manīṣopa priyā namasā barhir accha /	iyam mat vām pra stṛṇīte manīṣā upa priyā namasā barhiḥ accha 
SA_GV01_rvh1-10u-10147	RV_6,067.02c yantaṃ no mitrāvaruṇāv adhṛṣṭaṃ chardir yad vāṃ varūthyaṃ sudānū //	yantam naḥ mitrāvaruṇau adhṛṣṭam chardiḥ yat vām varūthyam sudānū 
SA_GV01_rvh1-10u-10148	RV_6,067.03a ā yātam mitrāvaruṇā suśasty upa priyā namasā hūyamānā /	ā yātam mitrāvaruṇā su śasti upa priyā namasā hūyamānā 
SA_GV01_rvh1-10u-10149	RV_6,067.03c saṃ yāv apnastho apaseva janāñ chrudhīyataś cid yatatho mahitvā //	sam yau apnasthaḥ apasā iva janām śrudhīyataḥ cit yatathaḥ mahitvā 
SA_GV01_rvh1-10u-10150	RV_6,067.04a aśvā na yā vājinā pūtabandhū ṛtā yad garbham aditir bharadhyai /	aśvā na yā vājinā pūta bandhū ṛtā yat garbham aditiḥ bharadhyai 
SA_GV01_rvh1-10u-10151	RV_6,067.04c pra yā mahi mahāntā jāyamānā ghorā martāya ripave ni dīdhaḥ //	pra yā mahi mahāntā jāyamānā ghorā martāya ripave ni dīdhaḥ 
SA_GV01_rvh1-10u-10152	RV_6,067.05a viśve yad vām maṃhanā mandamānāḥ kṣatraṃ devāso adadhuḥ sajoṣāḥ /	viśve yat vām maṃhanā mandamānāḥ kṣatram devāsaḥ adadhuḥ sajoṣāḥ 
SA_GV01_rvh1-10u-10153	RV_6,067.05c pari yad bhūtho rodasī cid urvī santi spaśo adabdhāso amūrāḥ //	pari yat bhūthaḥ rodasī cit urvī santi spaśaḥ adabdhāsaḥ amūrāḥ 
SA_GV01_rvh1-10u-10154	RV_6,067.06a tā hi kṣatraṃ dhārayethe anu dyūn dṛṃhethe sānum upamād iva dyoḥ /	tā hi kṣatram dhārayethe anu dyūn dṛṃhethe sānum upamāt iva dyoḥ 
SA_GV01_rvh1-10u-10155	RV_6,067.06c dṛḷho nakṣatra uta viśvadevo bhūmim ātān dyāṃ dhāsināyoḥ //	dṛḷhaḥ nakṣatraḥ uta viśvadevaḥ bhūmim ātān dyām dhāsinā ayoḥ 
SA_GV01_rvh1-10u-10156	RV_6,067.07a tā vigraṃ dhaithe jaṭharam pṛṇadhyā ā yat sadma sabhṛtayaḥ pṛṇanti /	tā vigram dhaithe jaṭharam pṛṇadhyai ā yat sadma sabhṛtayaḥ pṛṇanti 
SA_GV01_rvh1-10u-10157	RV_6,067.07c na mṛṣyante yuvatayo 'vātā vi yat payo viśvajinvā bharante //	na mṛṣyante yuvatayaḥ vātāḥ vi yat payaḥ viśva jinvāḥ bharante 
SA_GV01_rvh1-10u-10158	RV_6,067.08a tā jihvayā sadam edaṃ sumedhā ā yad vāṃ satyo aratir ṛte bhūt /	tā jihvayā sadam ā idam sumedhāḥ ā yat vām satyaḥ aratiḥ ṛte bhūt 
SA_GV01_rvh1-10u-10159	RV_6,067.08c tad vām mahitvaṃ ghṛtānnāv astu yuvaṃ dāśuṣe vi cayiṣṭam aṃhaḥ //	tat vām mahitvam ghṛta annau astu yuvam dāśuṣe vi cayiṣṭam aṃhaḥ 
SA_GV01_rvh1-10u-10160	RV_6,067.09a pra yad vām mitrāvaruṇā spūrdhan priyā dhāma yuvadhitā minanti /	pra yat vām mitrāvaruṇā spūrdhan priyā dhāma yuvadhitā minanti 
SA_GV01_rvh1-10u-10161	RV_6,067.09c na ye devāsa ohasā na martā ayajñasāco apyo na putrāḥ //	na ye devāsaḥ ohasā na martāḥ ayajñasācaḥ apyaḥ na putrāḥ 
SA_GV01_rvh1-10u-10162	RV_6,067.10a vi yad vācaṃ kīstāso bharante śaṃsanti ke cin nivido manānāḥ /	vi yat vācam kīstāsaḥ bharante śaṃsanti ke cit nividaḥ manānāḥ 
SA_GV01_rvh1-10u-10163	RV_6,067.10c ād vām bravāma satyāny ukthā nakir devebhir yatatho mahitvā //	āt vām bravāma satyāni ukthā nakir devebhiḥ yatathaḥ mahitvā 
SA_GV01_rvh1-10u-10164	RV_6,067.11a avor itthā vāṃ chardiṣo abhiṣṭau yuvor mitrāvaruṇāv askṛdhoyu /	avoḥ itthā vām chardiṣaḥ abhiṣṭau yuvoḥ mitrāvaruṇau 
SA_GV01_rvh1-10u-10165	RV_6,067.11c anu yad gāva sphurān ṛjipyaṃ dhṛṣṇuṃ yad raṇe vṛṣaṇaṃ yunajan //	anu yat gāvaḥ sphurān ṛjipyam dhṛṣṇum yat raṇe vṛṣaṇam yunajan 
SA_GV01_rvh1-10u-10166	RV_6,068.01a śruṣṭī vāṃ yajña udyataḥ sajoṣā manuṣvad vṛktabarhiṣo yajadhyai /	śruṣṭī vām yajñaḥ udyataḥ sajoṣāḥ manuṣvat vṛkta barhiṣaḥ yajadhyai 
SA_GV01_rvh1-10u-10167	RV_6,068.01c ā ya indrāvaruṇāv iṣe adya mahe sumnāya maha āvavartat //	ā yaḥ indrāvaruṇau iṣe adya mahe sumnāya mahe āvavartat 
SA_GV01_rvh1-10u-10168	RV_6,068.02a tā hi śreṣṭhā devatātā tujā śūrāṇāṃ śaviṣṭhā tā hi bhūtam /	tā hi śreṣṭhā devatātā tujā śūrāṇām śaviṣṭhā tā hi bhūtam 
SA_GV01_rvh1-10u-10169	RV_6,068.02c maghonām maṃhiṣṭhā tuviśuṣma ṛtena vṛtraturā sarvasenā //	maghonām maṃhiṣṭhā tuvi śuṣmaḥ ṛtena vṛtra turā sarva senā 
SA_GV01_rvh1-10u-10170	RV_6,068.03a tā gṛṇīhi namasyebhiḥ śūṣaiḥ sumnebhir indrāvaruṇā cakānā /	tā gṛṇīhi namasyebhiḥ śūṣaiḥ sumnebhiḥ indrāvaruṇā cakānā 
SA_GV01_rvh1-10u-10171	RV_6,068.03c vajreṇānyaḥ śavasā hanti vṛtraṃ siṣakty anyo vṛjaneṣu vipraḥ //	vajreṇa anyaḥ śavasā hanti vṛtram siṣakti anyaḥ vṛjaneṣu vipraḥ 
SA_GV01_rvh1-10u-10172	RV_6,068.04a gnāś ca yan naraś ca vāvṛdhanta viśve devāso narāṃ svagūrtāḥ /	gnāḥ ca yat naraḥ ca vāvṛdhanta viśve devāsaḥ narām sva gūrtāḥ 
SA_GV01_rvh1-10u-10173	RV_6,068.04c praibhya indrāvaruṇā mahitvā dyauś ca pṛthivi bhūtam urvī //	pra ebhyaḥ indrāvaruṇā mahitvā dyauḥ ca pṛthivi bhūtam urvī 
SA_GV01_rvh1-10u-10174	RV_6,068.05a sa it sudānuḥ svavāṃ ṛtāvendrā yo vāṃ varuṇa dāśati tman /	saḥ id sudānuḥ svavān ṛtāvā indrā yaḥ vām varuṇa dāśati tman 
SA_GV01_rvh1-10u-10175	RV_6,068.05c iṣā sa dviṣas tared dāsvān vaṃsad rayiṃ rayivataś ca janān //	iṣā sa dviṣaḥ taret dāsvān vaṃsat rayim rayivataḥ ca janān 
SA_GV01_rvh1-10u-10176	RV_6,068.06a yaṃ yuvaṃ dāśvadhvarāya devā rayiṃ dhattho vasumantam purukṣum /	yam yuvam dāśu adhvarāya devā rayim dhatthaḥ vasumantam purukṣum 
SA_GV01_rvh1-10u-10177	RV_6,068.06c asme sa indrāvaruṇāv api ṣyāt pra yo bhanakti vanuṣām aśastīḥ //	asme saḥ indrāvaruṇau api syāt pra yaḥ bhanakti vanuṣām aśastīḥ 
SA_GV01_rvh1-10u-10178	RV_6,068.07a uta naḥ sutrātro devagopāḥ sūribhya indrāvaruṇā rayiḥ ṣyāt /	uta naḥ su trātraḥ deva gopāḥ sūribhyaḥ indrāvaruṇā rayiḥ syāt 
SA_GV01_rvh1-10u-10179	RV_6,068.07c yeṣāṃ śuṣmaḥ pṛtanāsu sāhvān pra sadyo dyumnā tirate taturiḥ //	yeṣām śuṣmaḥ pṛtanāsu sāhvān pra sadyas dyumnā tirate taturiḥ 
SA_GV01_rvh1-10u-10180	RV_6,068.08a nū na indrāvaruṇā gṛṇānā pṛṅktaṃ rayiṃ sauśravasāya devā /	nu naḥ indrāvaruṇā gṛṇānā pṛṅktam rayim sauśravasāya devā 
SA_GV01_rvh1-10u-10181	RV_6,068.08c itthā gṛṇanto mahinasya śardho 'po na nāvā duritā tarema //	itthā gṛṇantaḥ mahinasya śardho paḥ na nāvā duritā tarema 
SA_GV01_rvh1-10u-10182	RV_6,068.09a pra samrāje bṛhate manma nu priyam arca devāya varuṇāya saprathaḥ /	pra samrāje bṛhate manma nu priyam arca devāya varuṇāya saprathaḥ 
SA_GV01_rvh1-10u-10183	RV_6,068.09c ayaṃ ya urvī mahinā mahivrataḥ kratvā vibhāty ajaro na śociṣā //	ayam yaḥ urvī mahinā mahi vrataḥ kratvā vibhāti ajaraḥ na śociṣā 
SA_GV01_rvh1-10u-10184	RV_6,068.10a indrāvaruṇā sutapāv imaṃ sutaṃ somam pibatam madyaṃ dhṛtavratā /	indrāvaruṇā suta pau imam sutam somam pibatam madyam dhṛtavratā 
SA_GV01_rvh1-10u-10185	RV_6,068.10c yuvo ratho adhvaraṃ devavītaye prati svasaram upa yāti pītaye //	yuvoḥ rathaḥ adhvaram deva vītaye prati svasaram upa yāti pītaye 
SA_GV01_rvh1-10u-10186	RV_6,068.11a indrāvaruṇā madhumattamasya vṛṣṇaḥ somasya vṛṣaṇā vṛṣethām /	indrāvaruṇāḥ madhumattamasya vṛṣṇaḥ somasya vṛṣaṇā vṛṣethām 
SA_GV01_rvh1-10u-10187	RV_6,068.11c idaṃ vām andhaḥ pariṣiktam asme āsadyāsmin barhiṣi mādayethām //	idam vām andhaḥ pariṣiktam asme āsadya asmin barhiṣi mādayethām 
SA_GV01_rvh1-10u-10188	RV_6,069.01a saṃ vāṃ karmaṇā sam iṣā hinomīndrāviṣṇū apasas pāre asya /	sam vām karmaṇā sam iṣā hinomi indrāviṣṇū apasaḥ pāre asya 
SA_GV01_rvh1-10u-10189	RV_6,069.01c juṣethāṃ yajñaṃ draviṇaṃ ca dhattam ariṣṭair naḥ pathibhiḥ pārayantā //	juṣethām yajñam draviṇam ca dhattam ariṣṭaiḥ naḥ pathibhiḥ pārayantā 
SA_GV01_rvh1-10u-10190	RV_6,069.02a yā viśvāsāṃ janitārā matīnām indrāviṣṇū kalaśā somadhānā /	yā viśvāsām janitārā matīnām indrāviṣṇū kalaśā soma dhānā 
SA_GV01_rvh1-10u-10191	RV_6,069.02c pra vāṃ giraḥ śasyamānā avantu pra stomāso gīyamānāso arkaiḥ //	pra vām giraḥ śasyamānāḥ avantu pra stomāsaḥ gīyamānāsaḥ arkaiḥ 
SA_GV01_rvh1-10u-10192	RV_6,069.03a indrāviṣṇū madapatī madānām ā somaṃ yātaṃ draviṇo dadhānā /	indrāviṣṇū mada patī madānām ā somam yātam draviṇaḥ dadhānā 
SA_GV01_rvh1-10u-10193	RV_6,069.03c saṃ vām añjantv aktubhir matīnāṃ saṃ stomāsaḥ śasyamānāsa ukthaiḥ //	sam vām añjantu aktubhiḥ matīnām sam stomāsaḥ śasyamānāsaḥ ukthaiḥ 
SA_GV01_rvh1-10u-10194	RV_6,069.04a ā vām aśvāso abhimātiṣāha indrāviṣṇū sadhamādo vahantu /	ā vām aśvāsaḥ abhimātiṣāhaḥ indrāviṣṇū sadhamādaḥ vahantu 
SA_GV01_rvh1-10u-10195	RV_6,069.04c juṣethāṃ viśvā havanā matīnām upa brahmāṇi śṛṇutaṃ giro me //	juṣethām viśvā havanā matīnām upa brahmāṇi śṛṇutam giraḥ me 
SA_GV01_rvh1-10u-10196	RV_6,069.05a indrāviṣṇū tat panayāyyaṃ vāṃ somasya mada uru cakramāthe /	indrāviṣṇū tat panayāyyam vām somasya made uru cakramāthe 
SA_GV01_rvh1-10u-10197	RV_6,069.05c akṛṇutam antarikṣaṃ varīyo 'prathataṃ jīvase no rajāṃsi //	akṛṇutam antarikṣam varīyaḥ prathatam jīvase naḥ rajāṃsi 
SA_GV01_rvh1-10u-10198	RV_6,069.06a indrāviṣṇū haviṣā vāvṛdhānāgrādvānā namasā rātahavyā /	indrāviṣṇū haviṣā vāvṛdhānā agrādvānā namasā rāta havyā 
SA_GV01_rvh1-10u-10199	RV_6,069.06c ghṛtāsutī draviṇaṃ dhattam asme samudra sthaḥ kalaśaḥ somadhānaḥ //	ghṛta āsutī draviṇam dhattam asme samudraḥ sthaḥ kalaśaḥ soma dhānaḥ 
SA_GV01_rvh1-10u-10200	RV_6,069.07a indrāviṣṇū pibatam madhvo asya somasya dasrā jaṭharam pṛṇethām /	indrāviṣṇū pibatam madhvaḥ asya somasya dasrā jaṭharam pṛṇethām 
SA_GV01_rvh1-10u-10201	RV_6,069.07c ā vām andhāṃsi madirāṇy agmann upa brahmāṇi śṛṇutaṃ havam me //	ā vām andhāṃsi madirāṇi agman upa brahmāṇi śṛṇutam havam me 
SA_GV01_rvh1-10u-10202	RV_6,069.08a ubhā jigyathur na parā jayethe na parā jigye kataraś canainoḥ /	ubhā jigyathuḥ na parā jayethe na parā jigye kataraḥ cana enoḥ 
SA_GV01_rvh1-10u-10203	RV_6,069.08c indraś ca viṣṇo yad apaspṛdhethāṃ tredhā sahasraṃ vi tad airayethām //	indraḥ ca viṣṇo yat apaspṛdhethām tredhā sahasram vi tat airayethām 
SA_GV01_rvh1-10u-10204	RV_6,070.01a ghṛtavatī bhuvanānām abhiśriyorvī pṛthvī madhudughe supeśasā /	ghṛtavatī bhuvanānām abhiśriyā urvī pṛthvī madhu dughe supeśasā 
SA_GV01_rvh1-10u-10205	RV_6,070.01c dyāvāpṛthivī varuṇasya dharmaṇā viṣkabhite ajare bhūriretasā //	dyāvāpṛthivī varuṇasya dharmaṇā viṣkabhite ajare bhūri retasā 
SA_GV01_rvh1-10u-10206	RV_6,070.02a asaścantī bhūridhāre payasvatī ghṛtaṃ duhāte sukṛte śucivrate /	a saścantī bhūri dhāre payasvatī ghṛtam duhāte sukṛte śuci vrate 
SA_GV01_rvh1-10u-10207	RV_6,070.02c rājantī asya bhuvanasya rodasī asme retaḥ siñcataṃ yan manurhitam //	rājantī asya bhuvanasya rodasī asme retaḥ siñcatam yat manuḥ hitam 
SA_GV01_rvh1-10u-10208	RV_6,070.03a yo vām ṛjave kramaṇāya rodasī marto dadāśa dhiṣaṇe sa sādhati /	yaḥ vām ṛjave kramaṇāya rodasī martaḥ dadāśa dhiṣaṇe sa sādhati 
SA_GV01_rvh1-10u-10209	RV_6,070.03c pra prajābhir jāyate dharmaṇas pari yuvoḥ siktā viṣurūpāṇi savratā //	pra prajābhiḥ jāyate dharmaṇaḥ pari yuvoḥ siktā viṣurūpāṇi savratā 
SA_GV01_rvh1-10u-10210	RV_6,070.04a ghṛtena dyāvāpṛthivī abhīvṛte ghṛtaśriyā ghṛtapṛcā ghṛtāvṛdhā /	ghṛtena dyāvāpṛthivī abhīvṛte ghṛta śriyā ghṛta pṛcā ghṛtāvṛdhā 
SA_GV01_rvh1-10u-10211	RV_6,070.04c urvī pṛthvī hotṛvūrye purohite te id viprā īḷate sumnam iṣṭaye //	urvī pṛthvī hotṛ vūrye purohite te id viprāḥ īḍate sumnam iṣṭaye 
SA_GV01_rvh1-10u-10212	RV_6,070.05a madhu no dyāvāpṛthivī mimikṣatām madhuścutā madhudughe madhuvrate /	madhu naḥ dyāvāpṛthivī mimikṣatām madhuścutā madhu dughe madhu vrate 
SA_GV01_rvh1-10u-10213	RV_6,070.05c dadhāne yajñaṃ draviṇaṃ ca devatā mahi śravo vājam asme suvīryam //	dadhāne yajñam draviṇam ca devatā mahi śravaḥ vājam asme su vīryam 
SA_GV01_rvh1-10u-10214	RV_6,070.06a ūrjaṃ no dyauś ca pṛthivī ca pinvatām pitā mātā viśvavidā sudaṃsasā /	ūrjam naḥ dyauḥ ca pṛthivī ca pinvatām pitā mātā viśva vidā su daṃsasā 
SA_GV01_rvh1-10u-10215	RV_6,070.06c saṃrarāṇe rodasī viśvaśambhuvā saniṃ vājaṃ rayim asme sam invatām //	saṃrarāṇe rodasī viśva śambhuvā sanim vājam rayim asme sam invatām 
SA_GV01_rvh1-10u-10216	RV_6,071.01a ud u ṣya devaḥ savitā hiraṇyayā bāhū ayaṃsta savanāya sukratuḥ /	ud u sya devaḥ savitā hiraṇyayā bāhū ayaṃsta savanāya su kratuḥ 
SA_GV01_rvh1-10u-10217	RV_6,071.01c ghṛtena pāṇī abhi pruṣṇute makho yuvā sudakṣo rajaso vidharmaṇi //	ghṛtena pāṇī abhi pruṣṇute makhaḥ yuvā su dakṣaḥ rajasaḥ vidharmaṇi 
SA_GV01_rvh1-10u-10218	RV_6,071.02a devasya vayaṃ savituḥ savīmani śreṣṭhe syāma vasunaś ca dāvane /	devasya vayam savituḥ savīmani śreṣṭhe syāma vasunaḥ ca dāvane 
SA_GV01_rvh1-10u-10219	RV_6,071.02c yo viśvasya dvipado yaś catuṣpado niveśane prasave cāsi bhūmanaḥ //	yaḥ viśvasya dvipadaḥ yaḥ catuṣpadaḥ niveśane prasave ca asi bhūmanaḥ 
SA_GV01_rvh1-10u-10220	RV_6,071.03a adabdhebhiḥ savitaḥ pāyubhiṣ ṭvaṃ śivebhir adya pari pāhi no gayam /	adabdhebhiḥ savitar pāyubhiḥ tvam śivebhiḥ adya pari pāhi naḥ gayam 
SA_GV01_rvh1-10u-10221	RV_6,071.03c hiraṇyajihvaḥ suvitāya navyase rakṣā mākir no aghaśaṃsa īśata //	hiraṇya jihvaḥ suvitāya navyase rakṣa mākir naḥ agha śaṃsaḥ īśata 
SA_GV01_rvh1-10u-10222	RV_6,071.04a ud u ṣya devaḥ savitā damūnā hiraṇyapāṇiḥ pratidoṣam asthāt /	ud u sya devaḥ savitā damūnāḥ hiraṇya pāṇiḥ pratidoṣam asthāt 
SA_GV01_rvh1-10u-10223	RV_6,071.04c ayohanur yajato mandrajihva ā dāśuṣe suvati bhūri vāmam //	ayaḥ hanuḥ yajataḥ mandra jihvaḥ ā dāśuṣe suvati bhūri vāmam 
SA_GV01_rvh1-10u-10224	RV_6,071.05a ud ū ayāṃ upavakteva bāhū hiraṇyayā savitā supratīkā /	ud u ayām upavaktā iva bāhū hiraṇyayā savitā su pratīkā 
SA_GV01_rvh1-10u-10225	RV_6,071.05c divo rohāṃsy aruhat pṛthivyā arīramat patayat kac cid abhvam //	divaḥ rohāṃsi aruhat pṛthivyāḥ arīramat patayat kad cit abhvam 
SA_GV01_rvh1-10u-10226	RV_6,071.06a vāmam adya savitar vāmam u śvo dive-dive vāmam asmabhyaṃ sāvīḥ /	vāmam adya savitar vāmam u śvas dive dive vāmam asmabhyam sāvīḥ 
SA_GV01_rvh1-10u-10227	RV_6,071.06c vāmasya hi kṣayasya deva bhūrer ayā dhiyā vāmabhājaḥ syāma //	vāmasya hi kṣayasya deva bhūreḥ ayā dhiyā vāma bhājaḥ syāma 
SA_GV01_rvh1-10u-10228	RV_6,072.01a indrāsomā mahi tad vām mahitvaṃ yuvam mahāni prathamāni cakrathuḥ /	indrāsomāḥ mahi tat vām mahi tvam yuvam mahāni prathamāni cakrathuḥ 
SA_GV01_rvh1-10u-10229	RV_6,072.01c yuvaṃ sūryaṃ vividathur yuvaṃ svar viśvā tamāṃsy ahataṃ nidaś ca //	yuvam sūryam vividathuḥ yuvam svar viśvā tamāṃsi ahatam nidaḥ ca 
SA_GV01_rvh1-10u-10230	RV_6,072.02a indrāsomā vāsayatha uṣāsam ut sūryaṃ nayatho jyotiṣā saha /	indrāsomā vāsayathaḥ uṣāsam ud sūryam nayathaḥ jyotiṣā saha 
SA_GV01_rvh1-10u-10231	RV_6,072.02c upa dyāṃ skambhathu skambhanenāprathatam pṛthivīm mātaraṃ vi //	upa dyām skambhathu skambhanena aprathatam pṛthivīm mātaram vi 
SA_GV01_rvh1-10u-10232	RV_6,072.03a indrāsomāv ahim apaḥ pariṣṭhāṃ hatho vṛtram anu vāṃ dyaur amanyata /	indrāsomau ahim apaḥ pariṣṭhām hathaḥ vṛtram anu vām dyauḥ amanyata 
SA_GV01_rvh1-10u-10233	RV_6,072.03c prārṇāṃsy airayataṃ nadīnām ā samudrāṇi paprathuḥ purūṇi //	pra arṇāṃsi airayatam nadīnām ā samudrāṇi paprathuḥ purūṇi 
SA_GV01_rvh1-10u-10234	RV_6,072.04a indrāsomā pakvam āmāsv antar ni gavām id dadhathur vakṣaṇāsu /	indrāsomā pakvam āmāsu antar ni gavām id dadhathuḥ vakṣaṇāsu 
SA_GV01_rvh1-10u-10235	RV_6,072.04c jagṛbhathur anapinaddham āsu ruśac citrāsu jagatīṣv antaḥ //	jagṛbhathuḥ an apinaddham āsu ruśat citrāsu jagatīṣu antar 
SA_GV01_rvh1-10u-10236	RV_6,072.05a indrāsomā yuvam aṅga tarutram apatyasācaṃ śrutyaṃ rarāthe /	indrāsomāḥ yuvam aṅga tarutram apatyasācam śrutyam rarāthe 
SA_GV01_rvh1-10u-10237	RV_6,072.05c yuvaṃ śuṣmaṃ naryaṃ carṣaṇibhyaḥ saṃ vivyathuḥ pṛtanāṣāham ugrā //	yuvam śuṣmam naryam carṣaṇibhyaḥ sam vivyathuḥ pṛtanāṣāham ugrā 
SA_GV01_rvh1-10u-10238	RV_6,073.01a yo adribhit prathamajā ṛtāvā bṛhaspatir āṅgiraso haviṣmān /	yaḥ adri bhid prathama jāḥ ṛtāvā bṛhaspatiḥ āṅgirasaḥ haviṣmān 
SA_GV01_rvh1-10u-10239	RV_6,073.01c dvibarhajmā prāgharmasat pitā na ā rodasī vṛṣabho roravīti //	dvibarhajmā prāgharmasad pitā naḥ ā rodasī vṛṣabhaḥ roravīti 
SA_GV01_rvh1-10u-10240	RV_6,073.02a janāya cid ya īvata u lokam bṛhaspatir devahūtau cakāra /	janāya cit yaḥ īvate u lokam bṛhaspatiḥ deva hūtau cakāra 
SA_GV01_rvh1-10u-10241	RV_6,073.02c ghnan vṛtrāṇi vi puro dardarīti jayañ chatrūṃr amitrān pṛtsu sāhan //	ghnan vṛtrāṇi vi puraḥ dardarīti jayam śatrūṃr amitrān pṛtsu sāhan 
SA_GV01_rvh1-10u-10242	RV_6,073.03a bṛhaspatiḥ sam ajayad vasūni maho vrajān gomato deva eṣaḥ /	bṛhaspatiḥ sam ajayat vasūni mahaḥ vrajān gomataḥ devaḥ eṣaḥ 
SA_GV01_rvh1-10u-10243	RV_6,073.03c apaḥ siṣāsan svar apratīto bṛhaspatir hanty amitram arkaiḥ //	apaḥ siṣāsan svar apratītaḥ bṛhaspatiḥ hanti amitram arkaiḥ 
SA_GV01_rvh1-10u-10244	RV_6,074.01a somārudrā dhārayethām asuryam pra vām iṣṭayo 'ram aśnuvantu /	somārudrā dhārayethām asuryam pra vām iṣṭayaḥ ram aśnuvantu 
SA_GV01_rvh1-10u-10245	RV_6,074.01c dame-dame sapta ratnā dadhānā śaṃ no bhūtaṃ dvipade śaṃ catuṣpade //	damedame sapta ratnā dadhānā śam naḥ bhūtam dvipade śam catuṣpade 
SA_GV01_rvh1-10u-10246	RV_6,074.02a somārudrā vi vṛhataṃ viṣūcīm amīvā yā no gayam āviveśa /	somārudrā vi vṛhatam viṣūcīm amīvā yā naḥ gayam āviveśa 
SA_GV01_rvh1-10u-10247	RV_6,074.02c āre bādhethāṃ nirṛtim parācair asme bhadrā sauśravasāni santu //	āre bādhethām nirṛtim parācais asme bhadrā sauśravasāni santu 
SA_GV01_rvh1-10u-10248	RV_6,074.03a somārudrā yuvam etāny asme viśvā tanūṣu bheṣajāni dhattam /	somārudrā yuvam etāni asme viśvā tanūṣu bheṣajāni dhattam 
SA_GV01_rvh1-10u-10249	RV_6,074.03c ava syatam muñcataṃ yan no asti tanūṣu baddhaṃ kṛtam eno asmat //	ava syatam muñcatam yat naḥ asti tanūṣu baddham kṛtam enaḥ asmat 
SA_GV01_rvh1-10u-10250	RV_6,074.04a tigmāyudhau tigmahetī suśevau somārudrāv iha su mṛḷataṃ naḥ /	tigma āyudhau tigma hetī su śevau somārudrau iha su mṛḍatam naḥ 
SA_GV01_rvh1-10u-10251	RV_6,074.04c pra no muñcataṃ varuṇasya pāśād gopāyataṃ naḥ sumanasyamānā //	pra naḥ muñcatam varuṇasya pāśāt gopāyatam naḥ sumanasyamānā 
SA_GV01_rvh1-10u-10252	RV_6,075.01a jīmūtasyeva bhavati pratīkaṃ yad varmī yāti samadām upasthe /	jīmūtasya iva bhavati pratīkam yat varmī yāti samadām upasthe 
SA_GV01_rvh1-10u-10253	RV_6,075.01c anāviddhayā tanvā jaya tvaṃ sa tvā varmaṇo mahimā pipartu //	an āviddhayā tanvā jaya tvam sa tvā varmaṇaḥ mahimā pipartu 
SA_GV01_rvh1-10u-10254	RV_6,075.02a dhanvanā gā dhanvanājiṃ jayema dhanvanā tīvrāḥ samado jayema /	dhanvanā gāḥ dhanvanā ājim jayema dhanvanā tīvrāḥ samadaḥ jayema 
SA_GV01_rvh1-10u-10255	RV_6,075.02c dhanuḥ śatror apakāmaṃ kṛṇoti dhanvanā sarvāḥ pradiśo jayema //	dhanuḥ śatroḥ apakāmam kṛṇoti dhanvanā sarvāḥ pradiśaḥ jayema 
SA_GV01_rvh1-10u-10256	RV_6,075.03a vakṣyantīved ā ganīganti karṇam priyaṃ sakhāyam pariṣasvajānā /	vakṣyantī iva id ā ganīganti karṇam priyam sakhāyam pariṣasvajānā 
SA_GV01_rvh1-10u-10257	RV_6,075.03c yoṣeva śiṅkte vitatādhi dhanvañ jyā iyaṃ samane pārayantī //	yoṣā iva śiṅkte vitatā adhi dhanvam jyā iyam samane pārayantī 
SA_GV01_rvh1-10u-10258	RV_6,075.04a te ācarantī samaneva yoṣā māteva putram bibhṛtām upasthe /	te ācarantī samanā iva yoṣā mātā iva putram bibhṛtām upasthe 
SA_GV01_rvh1-10u-10259	RV_6,075.04c apa śatrūn vidhyatāṃ saṃvidāne ārtnī ime viṣphurantī amitrān //	apa śatrūn vidhyatām saṃvidāne ārtnī ime viṣphurantī amitrān 
SA_GV01_rvh1-10u-10260	RV_6,075.05a bahvīnām pitā bahur asya putraś ciścā kṛṇoti samanāvagatya /	bahvīnām pitā bahuḥ asya putraḥ kṛṇoti samanā avagatya 
SA_GV01_rvh1-10u-10261	RV_6,075.05c iṣudhiḥ saṅkāḥ pṛtanāś ca sarvāḥ pṛṣṭhe ninaddho jayati prasūtaḥ //	iṣudhiḥ saṅkāḥ pṛtanāḥ ca sarvāḥ pṛṣṭhe ninaddhaḥ jayati prasūtaḥ 
SA_GV01_rvh1-10u-10262	RV_6,075.06a rathe tiṣṭhan nayati vājinaḥ puro yatra-yatra kāmayate suṣārathiḥ /	rathe tiṣṭhan nayati vājinaḥ puras yatra yatra kāmayate suṣārathiḥ 
SA_GV01_rvh1-10u-10263	RV_6,075.06c abhīśūnām mahimānam panāyata manaḥ paścād anu yacchanti raśmayaḥ //	abhīśūnām mahimānam panāyata manaḥ paścāt anu yacchanti raśmayaḥ 
SA_GV01_rvh1-10u-10264	RV_6,075.07a tīvrān ghoṣān kṛṇvate vṛṣapāṇayo 'śvā rathebhiḥ saha vājayantaḥ /	tīvrān ghoṣān kṛṇvate vṛṣa pāṇayaḥ śvā rathebhiḥ saha vājayantaḥ 
SA_GV01_rvh1-10u-10265	RV_6,075.07c avakrāmantaḥ prapadair amitrān kṣiṇanti śatrūṃr anapavyayantaḥ //	avakrāmantaḥ prapadaiḥ amitrān kṣiṇanti śatrūṃr an apavyayantaḥ 
SA_GV01_rvh1-10u-10266	RV_6,075.08a rathavāhanaṃ havir asya nāma yatrāyudhaṃ nihitam asya varma /	rathavāhanam haviḥ asya nāma yatra āyudham nihitam asya varma 
SA_GV01_rvh1-10u-10267	RV_6,075.08c tatrā ratham upa śagmaṃ sadema viśvāhā vayaṃ sumanasyamānāḥ //	tatra ratham upa śagmam sadema viśvāhā vayam sumanasyamānāḥ 
SA_GV01_rvh1-10u-10268	RV_6,075.09a svāduṣaṃsadaḥ pitaro vayodhāḥ kṛcchreśritaḥ śaktīvanto gabhīrāḥ /	svāduṣaṃsadaḥ pitaraḥ vayaḥ dhāḥ kṛcchreśritaḥ śaktīvantaḥ gabhīrāḥ 
SA_GV01_rvh1-10u-10269	RV_6,075.09c citrasenā iṣubalā amṛdhrāḥ satovīrā uravo vrātasāhāḥ //	citra senāḥ iṣu balāḥ amṛdhrāḥ satovīrāḥ uravaḥ vrāta sāhāḥ 
SA_GV01_rvh1-10u-10270	RV_6,075.10a brāhmaṇāsaḥ pitaraḥ somyāsaḥ śive no dyāvāpṛthivī anehasā /	brāhmaṇāsaḥ pitaraḥ somyāsaḥ śive naḥ dyāvāpṛthivī anehasā 
SA_GV01_rvh1-10u-10271	RV_6,075.10c pūṣā naḥ pātu duritād ṛtāvṛdho rakṣā mākir no aghaśaṃsa īśata //	pūṣā naḥ pātu duritāt ṛtāvṛdhaḥ rakṣā mākir naḥ agha śaṃsaḥ īśata 
SA_GV01_rvh1-10u-10272	RV_6,075.11a suparṇaṃ vaste mṛgo asyā danto gobhiḥ saṃnaddhā patati prasūtā /	suparṇam vaste mṛgaḥ asyāḥ dantaḥ gobhiḥ saṃnaddhā patati prasūtā 
SA_GV01_rvh1-10u-10273	RV_6,075.11c yatrā naraḥ saṃ ca vi ca dravanti tatrāsmabhyam iṣavaḥ śarma yaṃsan //	yatrā naraḥ sam ca vi ca dravanti tatra asmabhyam iṣavaḥ śarma yaṃsan 
SA_GV01_rvh1-10u-10274	RV_6,075.12a ṛjīte pari vṛṅdhi no 'śmā bhavatu nas tanūḥ /	ṛjīte pari vṛṅdhi naḥ śmā bhavatu naḥ tanūḥ 
SA_GV01_rvh1-10u-10275	RV_6,075.12c somo adhi bravītu no 'ditiḥ śarma yacchatu //	somaḥ adhi bravītu naḥ ditiḥ śarma yacchatu 
SA_GV01_rvh1-10u-10276	RV_6,075.13a ā jaṅghanti sānv eṣāṃ jaghanāṃ upa jighnate /	ā jaṅghanti sānū eṣām jaghanām upa jighnate 
SA_GV01_rvh1-10u-10277	RV_6,075.13c aśvājani pracetaso 'śvān samatsu codaya //	aśvājani pracetasaḥ śvān samatsu codaya 
SA_GV01_rvh1-10u-10278	RV_6,075.14a ahir iva bhogaiḥ pary eti bāhuṃ jyāyā hetim paribādhamānaḥ /	ahiḥ iva bhogaiḥ pari eti bāhum jyāyāḥ hetim paribādhamānaḥ 
SA_GV01_rvh1-10u-10279	RV_6,075.14c hastaghno viśvā vayunāni vidvān pumān pumāṃsam pari pātu viśvataḥ //	hastaghnaḥ viśvā vayunāni vidvān pumān pumāṃsam pari pātu viśvatas 
SA_GV01_rvh1-10u-10280	RV_6,075.15a ālāktā yā ruruśīrṣṇy atho yasyā ayo mukham /	ālāktā yā ruru śīrṣṇī atho yasyāḥ ayaḥ mukham 
SA_GV01_rvh1-10u-10281	RV_6,075.15c idam parjanyaretasa iṣvai devyai bṛhan namaḥ //	idam parjanya retase iṣvai devyai bṛhat namaḥ 
SA_GV01_rvh1-10u-10282	RV_6,075.16a avasṛṣṭā parā pata śaravye brahmasaṃśite /	avasṛṣṭā parā pata śaravye brahma saṃśite 
SA_GV01_rvh1-10u-10283	RV_6,075.16c gacchāmitrān pra padyasva māmīṣāṃ kaṃ canoc chiṣaḥ //	gaccha amitrān pra padyasva mā amīṣām kam cana ud śiṣaḥ 
SA_GV01_rvh1-10u-10284	RV_6,075.17a yatra bāṇāḥ sampatanti kumārā viśikhā iva /	yatra bāṇāḥ sampatanti kumārāḥ viśikhāḥ iva 
SA_GV01_rvh1-10u-10285	RV_6,075.17c tatrā no brahmaṇas patir aditiḥ śarma yacchatu viśvāhā śarma yacchatu //	tatra naḥ brahmaṇaḥ patiḥ aditiḥ śarma yacchatu viśvāhā śarma yacchatu 
SA_GV01_rvh1-10u-10286	RV_6,075.18a marmāṇi te varmaṇā chādayāmi somas tvā rājāmṛtenānu vastām /	marmāṇi te varmaṇā chādayāmi somaḥ tvā rājā amṛtena anu vastām 
SA_GV01_rvh1-10u-10287	RV_6,075.18c uror varīyo varuṇas te kṛṇotu jayantaṃ tvānu devā madantu //	uroḥ varīyaḥ varuṇaḥ te kṛṇotu jayantam tvā anu devāḥ madantu 
SA_GV01_rvh1-10u-10288	RV_6,075.19a yo naḥ svo araṇo yaś ca niṣṭyo jighāṃsati /	yaḥ naḥ svaḥ araṇaḥ yaḥ ca niṣṭyaḥ jighāṃsati 
SA_GV01_rvh1-10u-10289	RV_6,075.19c devās taṃ sarve dhūrvantu brahma varma mamāntaram //	devāḥ tam sarve dhūrvantu brahma varma mama antaram 
SA_GV01_rvh1-10u-10290	Ṛgveda 7	ṛgveda 
SA_GV01_rvh1-10u-10291	RV_7,001.01a agniṃ naro dīdhitibhir araṇyor hastacyutī janayanta praśastam /	agnim naraḥ dīdhitibhiḥ araṇyoḥ hasta cyutī janayanta praśastam 
SA_GV01_rvh1-10u-10292	RV_7,001.01c dūredṛśaṃ gṛhapatim atharyum //	dūredṛśam gṛhapatim atharyum 
SA_GV01_rvh1-10u-10293	RV_7,001.02a tam agnim aste vasavo ny ṛṇvan supraticakṣam avase kutaś cit /	tam agnim aste vasavaḥ ni ṛṇvan supraticakṣam avase kutas cit 
SA_GV01_rvh1-10u-10294	RV_7,001.02c dakṣāyyo yo dama āsa nityaḥ //	dakṣāyyaḥ yaḥ dame āsa nityaḥ 
SA_GV01_rvh1-10u-10295	RV_7,001.03a preddho agne dīdihi puro no 'jasrayā sūrmyā yaviṣṭha /	preddhaḥ agne dīdihi puras naḥ jasrayā sūrmyā yaviṣṭha 
SA_GV01_rvh1-10u-10296	RV_7,001.03c tvāṃ śaśvanta upa yanti vājāḥ //	tvām śaśvantaḥ upa yanti vājāḥ 
SA_GV01_rvh1-10u-10297	RV_7,001.04a pra te agnayo 'gnibhyo varaṃ niḥ suvīrāsaḥ śośucanta dyumantaḥ /	pra te agnayaḥ gnibhyaḥ varam niḥ su vīrāsaḥ śośucanta dyumantaḥ 
SA_GV01_rvh1-10u-10298	RV_7,001.04c yatrā naraḥ samāsate sujātāḥ //	yatrā naraḥ samāsate sujātāḥ 
SA_GV01_rvh1-10u-10299	RV_7,001.05a dā no agne dhiyā rayiṃ suvīraṃ svapatyaṃ sahasya praśastam /	dāḥ naḥ agne dhiyā rayim su vīram su apatyam sahasya praśastam 
SA_GV01_rvh1-10u-10300	RV_7,001.05c na yaṃ yāvā tarati yātumāvān //	na yam yāvā tarati yātumāvān 
SA_GV01_rvh1-10u-10301	RV_7,001.06a upa yam eti yuvatiḥ sudakṣaṃ doṣā vastor haviṣmatī ghṛtācī /	upa yam eti yuvatiḥ su dakṣam doṣā vastoḥ haviṣmatī ghṛtācī 
SA_GV01_rvh1-10u-10302	RV_7,001.06c upa svainam aramatir vasūyuḥ //	upa svā enam aramatiḥ vasūyuḥ 
SA_GV01_rvh1-10u-10303	RV_7,001.07a viśvā agne 'pa dahārātīr yebhis tapobhir adaho jarūtham /	viśvāḥ agne pa daha arātīḥ yebhiḥ tapobhiḥ adahaḥ jarūtham 
SA_GV01_rvh1-10u-10304	RV_7,001.07c pra nisvaraṃ cātayasvāmīvām //	pra nisvaram cātayasva amīvām 
SA_GV01_rvh1-10u-10305	RV_7,001.08a ā yas te agna idhate anīkaṃ vasiṣṭha śukra dīdivaḥ pāvaka /	ā yaḥ te agne idhate anīkam vasiṣṭha śukra dīdivas pāvaka 
SA_GV01_rvh1-10u-10306	RV_7,001.08c uto na ebhi stavathair iha syāḥ //	uta u naḥ ebhiḥ stavathaiḥ iha syāḥ 
SA_GV01_rvh1-10u-10307	RV_7,001.09a vi ye te agne bhejire anīkam martā naraḥ pitryāsaḥ purutrā /	vi ye te agne bhejire anīkam martāḥ naraḥ pitryāsaḥ purutrā 
SA_GV01_rvh1-10u-10308	RV_7,001.09c uto na ebhiḥ sumanā iha syāḥ //	uta u naḥ ebhiḥ sumanāḥ iha syāḥ 
SA_GV01_rvh1-10u-10309	RV_7,001.10a ime naro vṛtrahatyeṣu śūrā viśvā adevīr abhi santu māyāḥ /	ime naraḥ vṛtra hatyeṣu śūrāḥ viśvāḥ adevīḥ abhi santu māyāḥ 
SA_GV01_rvh1-10u-10310	RV_7,001.10c ye me dhiyam panayanta praśastām //	ye me dhiyam panayanta praśastām 
SA_GV01_rvh1-10u-10311	RV_7,001.11a mā śūne agne ni ṣadāma nṛṇām māśeṣaso 'vīratā pari tvā /	mā śūne agne ni sadāma nṛṇām mā a śeṣasaḥ vīra tā pari tvā 
SA_GV01_rvh1-10u-10312	RV_7,001.11c prajāvatīṣu duryāsu durya //	prajāvatīṣu duryāsu durya 
SA_GV01_rvh1-10u-10313	RV_7,001.12a yam aśvī nityam upayāti yajñam prajāvantaṃ svapatyaṃ kṣayaṃ naḥ /	yam aśvī nityam upayāti yajñam prajāvantam su apatyam kṣayam naḥ 
SA_GV01_rvh1-10u-10314	RV_7,001.12c svajanmanā śeṣasā vāvṛdhānam //	sva janmanā śeṣasā vāvṛdhānam 
SA_GV01_rvh1-10u-10315	RV_7,001.13a pāhi no agne rakṣaso ajuṣṭāt pāhi dhūrter araruṣo aghāyoḥ /	pāhi naḥ agne rakṣasaḥ ajuṣṭāt pāhi dhūrteḥ a raruṣaḥ aghāyoḥ 
SA_GV01_rvh1-10u-10316	RV_7,001.13c tvā yujā pṛtanāyūṃr abhi ṣyām //	tvā yujā pṛtanāyūn abhi syām 
SA_GV01_rvh1-10u-10317	RV_7,001.14a sed agnir agnīṃr aty astv anyān yatra vājī tanayo vīḷupāṇiḥ /	sa id agniḥ agnīn ati astu anyān yatra vājī tanayaḥ vīḍu pāṇiḥ 
SA_GV01_rvh1-10u-10318	RV_7,001.14c sahasrapāthā akṣarā sameti //	sahasra pāthāḥ akṣarā sameti 
SA_GV01_rvh1-10u-10319	RV_7,001.15a sed agnir yo vanuṣyato nipāti sameddhāram aṃhasa uruṣyāt /	sa id agniḥ yaḥ vanuṣyataḥ nipāti sameddhāram aṃhasaḥ uruṣyāt 
SA_GV01_rvh1-10u-10320	RV_7,001.15c sujātāsaḥ pari caranti vīrāḥ //	sujātāsaḥ pari caranti vīrāḥ 
SA_GV01_rvh1-10u-10321	RV_7,001.16a ayaṃ so agnir āhutaḥ purutrā yam īśānaḥ sam id indhe haviṣmān /	ayam saḥ agniḥ āhutaḥ purutrā yam īśānaḥ sam id indhe haviṣmān 
SA_GV01_rvh1-10u-10322	RV_7,001.16c pari yam ety adhvareṣu hotā //	pari yam eti adhvareṣu hotā 
SA_GV01_rvh1-10u-10323	RV_7,001.17a tve agna āhavanāni bhūrīśānāsa ā juhuyāma nityā /	tve agne āhavanāni bhūrī īśānāsaḥ ā juhuyāma nityā 
SA_GV01_rvh1-10u-10324	RV_7,001.17c ubhā kṛṇvanto vahatū miyedhe //	ubhā kṛṇvantaḥ vahatū miyedhe 
SA_GV01_rvh1-10u-10325	RV_7,001.18a imo agne vītatamāni havyājasro vakṣi devatātim accha /	imaḥ u agne vītatamāni havyā ajasraḥ vakṣi devatātim accha 
SA_GV01_rvh1-10u-10326	RV_7,001.18c prati na īṃ surabhīṇi vyantu //	prati naḥ īm surabhīṇi vyantu 
SA_GV01_rvh1-10u-10327	RV_7,001.19a mā no agne 'vīrate parā dā durvāsase 'mataye mā no asyai /	mā naḥ agne vīra te parā dāḥ durvāsase mataye mā naḥ asyai 
SA_GV01_rvh1-10u-10328	RV_7,001.19c mā naḥ kṣudhe mā rakṣasa ṛtāvo mā no dame mā vana ā juhūrthāḥ //	mā naḥ kṣudhe mā rakṣase ṛtāvaḥ mā naḥ dame mā vane ā juhūrthāḥ 
SA_GV01_rvh1-10u-10329	RV_7,001.20a nū me brahmāṇy agna uc chaśādhi tvaṃ deva maghavadbhyaḥ suṣūdaḥ /	nu me brahmāṇi agne ud śaśādhi tvam deva maghavadbhyaḥ suṣūdaḥ 
SA_GV01_rvh1-10u-10330	RV_7,001.20c rātau syāmobhayāsa ā te yūyam pāta svastibhiḥ sadā naḥ //	rātau syāma ubhayāsaḥ ā te yūyam pāta svastibhiḥ sadā naḥ 
SA_GV01_rvh1-10u-10331	RV_7,001.21a tvam agne suhavo raṇvasaṃdṛk sudītī sūno sahaso didīhi /	tvam agne su havaḥ raṇva saṃdṛś su dītī sūno sahasaḥ didīhi 
SA_GV01_rvh1-10u-10332	RV_7,001.21c mā tve sacā tanaye nitya ā dhaṅ mā vīro asman naryo vi dāsīt //	mā tve sacā tanaye nitye ā dhak mā vīraḥ asmat naryaḥ vi dāsīt 
SA_GV01_rvh1-10u-10333	RV_7,001.22a mā no agne durbhṛtaye sacaiṣu deveddheṣv agniṣu pra vocaḥ /	mā naḥ agne durbhṛtaye sacā eṣu deva iddheṣu agniṣu pra vocaḥ 
SA_GV01_rvh1-10u-10334	RV_7,001.22c mā te asmān durmatayo bhṛmāc cid devasya sūno sahaso naśanta //	mā te asmān durmatayaḥ bhṛmāt cit devasya sūno sahasaḥ naśanta 
SA_GV01_rvh1-10u-10335	RV_7,001.23a sa marto agne svanīka revān amartye ya ājuhoti havyam /	sa martaḥ agne su anīka revān amartye yaḥ ājuhoti havyam 
SA_GV01_rvh1-10u-10336	RV_7,001.23c sa devatā vasuvaniṃ dadhāti yaṃ sūrir arthī pṛcchamāna eti //	sa devatā vasu vanim dadhāti yam sūriḥ arthī pṛcchamānaḥ eti 
SA_GV01_rvh1-10u-10337	RV_7,001.24a maho no agne suvitasya vidvān rayiṃ sūribhya ā vahā bṛhantam /	mahaḥ naḥ agne suvitasya vidvān rayim sūribhyaḥ ā vaha bṛhantam 
SA_GV01_rvh1-10u-10338	RV_7,001.24c yena vayaṃ sahasāvan mademāvikṣitāsa āyuṣā suvīrāḥ //	yena vayam sahasāvat madema a vikṣitāsaḥ āyuṣā su vīrāḥ 
SA_GV01_rvh1-10u-10339	RV_7,001.25a nū me brahmāṇy agna uc chaśādhi tvaṃ deva maghavadbhyaḥ suṣūdaḥ /	nu me brahmāṇi agne ud śaśādhi tvam deva maghavadbhyaḥ suṣūdaḥ 
SA_GV01_rvh1-10u-10340	RV_7,001.25c rātau syāmobhayāsa ā te yūyam pāta svastibhiḥ sadā naḥ //	rātau syāma ubhayāsaḥ ā te yūyam pāta svastibhiḥ sadā naḥ 
SA_GV01_rvh1-10u-10341	RV_7,002.01a juṣasva naḥ samidham agne adya śocā bṛhad yajataṃ dhūmam ṛṇvan /	juṣasva naḥ samidham agne adya śoca bṛhat yajatam dhūmam ṛṇvan 
SA_GV01_rvh1-10u-10342	RV_7,002.01c upa spṛśa divyaṃ sānu stūpaiḥ saṃ raśmibhis tatanaḥ sūryasya //	upa spṛśa divyam sānu stūpaiḥ sam raśmibhiḥ tatanaḥ sūryasya 
SA_GV01_rvh1-10u-10343	RV_7,002.02a narāśaṃsasya mahimānam eṣām upa stoṣāma yajatasya yajñaiḥ /	narāśaṃsasya mahimānam eṣām upa stoṣāma yajatasya yajñaiḥ 
SA_GV01_rvh1-10u-10344	RV_7,002.02c ye sukratavaḥ śucayo dhiyandhāḥ svadanti devā ubhayāni havyā //	ye su kratavaḥ śucayaḥ dhiyandhāḥ svadanti devāḥ ubhayāni havyā 
SA_GV01_rvh1-10u-10345	RV_7,002.03a īḷenyaṃ vo asuraṃ sudakṣam antar dūtaṃ rodasī satyavācam /	īḍenyam vaḥ asuram su dakṣam antar dūtam rodasī satya vācam 
SA_GV01_rvh1-10u-10346	RV_7,002.03c manuṣvad agnim manunā samiddhaṃ sam adhvarāya sadam in mahema //	manuṣvat agnim manunā samiddham sam adhvarāya sadam id mahema 
SA_GV01_rvh1-10u-10347	RV_7,002.04a saparyavo bharamāṇā abhijñu pra vṛñjate namasā barhir agnau /	saparyavaḥ bharamāṇāḥ abhijñu pra vṛñjate namasā barhiḥ agnau 
SA_GV01_rvh1-10u-10348	RV_7,002.04c ājuhvānā ghṛtapṛṣṭham pṛṣadvad adhvaryavo haviṣā marjayadhvam //	ājuhvānāḥ ghṛta pṛṣṭham pṛṣadvat adhvaryavaḥ haviṣā marjayadhvam 
SA_GV01_rvh1-10u-10349	RV_7,002.05a svādhyo vi duro devayanto 'śiśrayū rathayur devatātā /	su ādhyaḥ vi duraḥ devayantaḥ śiśrayuḥ rathayuḥ devatātā 
SA_GV01_rvh1-10u-10350	RV_7,002.05c pūrvī śiśuṃ na mātarā rihāṇe sam agruvo na samaneṣv añjan //	pūrvī śiśum na mātarā rihāṇe sam agruvaḥ na samaneṣu añjan 
SA_GV01_rvh1-10u-10351	RV_7,002.06a uta yoṣaṇe divye mahī na uṣāsānaktā sudugheva dhenuḥ /	uta yoṣaṇe divye mahī naḥ uṣāsānaktā sudughā iva dhenuḥ 
SA_GV01_rvh1-10u-10352	RV_7,002.06c barhiṣadā puruhūte maghonī ā yajñiye suvitāya śrayetām //	barhiṣadā puruhūte maghonī ā yajñiye suvitāya śrayetām 
SA_GV01_rvh1-10u-10353	RV_7,002.07a viprā yajñeṣu mānuṣeṣu kārū manye vāṃ jātavedasā yajadhyai /	viprā yajñeṣu mānuṣeṣu kārū manye vām jātavedasā yajadhyai 
SA_GV01_rvh1-10u-10354	RV_7,002.07c ūrdhvaṃ no adhvaraṃ kṛtaṃ haveṣu tā deveṣu vanatho vāryāṇi //	ūrdhvam naḥ adhvaram kṛtam haveṣu tā deveṣu vanathaḥ vāryāṇi 
SA_GV01_rvh1-10u-10355	RV_7,002.08a ā bhāratī bhāratībhiḥ sajoṣā iḷā devair manuṣyebhir agniḥ /	ā bhāratī bhāratībhiḥ sajoṣāḥ iḷā devaiḥ manuṣyebhiḥ agniḥ 
SA_GV01_rvh1-10u-10356	RV_7,002.08c sarasvatī sārasvatebhir arvāk tisro devīr barhir edaṃ sadantu //	sarasvatī sārasvatebhiḥ arvāk tisraḥ devīḥ barhiḥ ā idam sadantu 
SA_GV01_rvh1-10u-10357	RV_7,002.09a tan nas turīpam adha poṣayitnu deva tvaṣṭar vi rarāṇaḥ syasva /	tat naḥ turīpam adha poṣayitnu deva tvaṣṭar vi rarāṇaḥ syasva 
SA_GV01_rvh1-10u-10358	RV_7,002.09c yato vīraḥ karmaṇyaḥ sudakṣo yuktagrāvā jāyate devakāmaḥ //	yatas vīraḥ karmaṇyaḥ su dakṣaḥ yukta grāvā jāyate deva kāmaḥ 
SA_GV01_rvh1-10u-10359	RV_7,002.10a vanaspate 'va sṛjopa devān agnir haviḥ śamitā sūdayāti /	vanaspate vaḥ sṛja upa devān agniḥ haviḥ śamitā sūdayāti 
SA_GV01_rvh1-10u-10360	RV_7,002.10c sed u hotā satyataro yajāti yathā devānāṃ janimāni veda //	sa id u hotā satyataraḥ yajāti yathā devānām janimāni veda 
SA_GV01_rvh1-10u-10361	RV_7,002.11a ā yāhy agne samidhāno arvāṅ indreṇa devaiḥ sarathaṃ turebhiḥ /	ā yāhi agne samidhānaḥ arvāṅ indreṇa devaiḥ sa ratham turebhiḥ 
SA_GV01_rvh1-10u-10362	RV_7,002.11c barhir na āstām aditiḥ suputrā svāhā devā amṛtā mādayantām //	barhiḥ naḥ āstām aditiḥ su putrā svāhā devāḥ amṛtāḥ mādayantām 
SA_GV01_rvh1-10u-10363	RV_7,003.01a agniṃ vo devam agnibhiḥ sajoṣā yajiṣṭhaṃ dūtam adhvare kṛṇudhvam /	agnim vaḥ devam agnibhiḥ sajoṣāḥ yajiṣṭham dūtam adhvare kṛṇudhvam 
SA_GV01_rvh1-10u-10364	RV_7,003.01c yo martyeṣu nidhruvir ṛtāvā tapurmūrdhā ghṛtānnaḥ pāvakaḥ //	yaḥ martyeṣu nidhruviḥ ṛtāvā tapuḥ mūrdhā ghṛta annaḥ pāvakaḥ 
SA_GV01_rvh1-10u-10365	RV_7,003.02a prothad aśvo na yavase 'viṣyan yadā mahaḥ saṃvaraṇād vy asthāt /	prothat aśvaḥ na yavase viṣyan yadā mahaḥ saṃvaraṇāt vi asthāt 
SA_GV01_rvh1-10u-10366	RV_7,003.02c ād asya vāto anu vāti śocir adha sma te vrajanaṃ kṛṣṇam asti //	āt asya vātaḥ anu vāti śociḥ adha sma te vrajanam kṛṣṇam asti 
SA_GV01_rvh1-10u-10367	RV_7,003.03a ud yasya te navajātasya vṛṣṇo 'gne caranty ajarā idhānāḥ /	ud yasya te nava jātasya vṛṣṇaḥ gne caranti ajarāḥ idhānāḥ 
SA_GV01_rvh1-10u-10368	RV_7,003.03c acchā dyām aruṣo dhūma eti saṃ dūto agna īyase hi devān //	acchā dyām aruṣaḥ dhūmaḥ eti sam dūtaḥ agne īyase hi devān 
SA_GV01_rvh1-10u-10369	RV_7,003.04a vi yasya te pṛthivyām pājo aśret tṛṣu yad annā samavṛkta jambhaiḥ /	vi yasya te pṛthivyām pājaḥ aśret tṛṣu yat annā samavṛkta jambhaiḥ 
SA_GV01_rvh1-10u-10370	RV_7,003.04c seneva sṛṣṭā prasitiṣ ṭa eti yavaṃ na dasma juhvā vivekṣi //	senā iva sṛṣṭā prasitiḥ te eti yavam na dasma juhvā vivekṣi 
SA_GV01_rvh1-10u-10371	RV_7,003.05a tam id doṣā tam uṣasi yaviṣṭham agnim atyaṃ na marjayanta naraḥ /	tam id doṣā tam uṣasi yaviṣṭham agnim atyam na marjayanta naraḥ 
SA_GV01_rvh1-10u-10372	RV_7,003.05c niśiśānā atithim asya yonau dīdāya śocir āhutasya vṛṣṇaḥ //	niśiśānāḥ atithim asya yonau dīdāya śociḥ āhutasya vṛṣṇaḥ 
SA_GV01_rvh1-10u-10373	RV_7,003.06a susaṃdṛk te svanīka pratīkaṃ vi yad rukmo na rocasa upāke /	su saṃdṛś te su anīka pratīkam vi yat rukmaḥ na rocase upāke 
SA_GV01_rvh1-10u-10374	RV_7,003.06c divo na te tanyatur eti śuṣmaś citro na sūraḥ prati cakṣi bhānum //	divaḥ na te tanyatuḥ eti śuṣmaḥ citraḥ na sūraḥ prati cakṣi bhānum 
SA_GV01_rvh1-10u-10375	RV_7,003.07a yathā vaḥ svāhāgnaye dāśema parīḷābhir ghṛtavadbhiś ca havyaiḥ /	yathā vaḥ svāhā agnaye dāśema parīḍābhiḥ ghṛtavadbhiḥ ca havyaiḥ 
SA_GV01_rvh1-10u-10376	RV_7,003.07c tebhir no agne amitair mahobhiḥ śatam pūrbhir āyasībhir ni pāhi //	tebhiḥ naḥ agne amitaiḥ mahobhiḥ śatam pūrbhiḥ āyasībhiḥ ni pāhi 
SA_GV01_rvh1-10u-10377	RV_7,003.08a yā vā te santi dāśuṣe adhṛṣṭā giro vā yābhir nṛvatīr uruṣyāḥ /	yāḥ vā te santi dāśuṣe adhṛṣṭāḥ giraḥ vā yābhiḥ nṛvatīḥ uruṣyāḥ 
SA_GV01_rvh1-10u-10378	RV_7,003.08c tābhir naḥ sūno sahaso ni pāhi smat sūrīñ jaritṝñ jātavedaḥ //	tābhiḥ naḥ sūno sahasaḥ ni pāhi smat sūrīm jaritṝm jātavedaḥ 
SA_GV01_rvh1-10u-10379	RV_7,003.09a nir yat pūteva svadhitiḥ śucir gāt svayā kṛpā tanvā rocamānaḥ /	niḥ yat pūtā iva svadhitiḥ śuciḥ gāt svayā kṛpā tanvā rocamānaḥ 
SA_GV01_rvh1-10u-10380	RV_7,003.09c ā yo mātror uśenyo janiṣṭa devayajyāya sukratuḥ pāvakaḥ //	ā yaḥ mātroḥ uśenyaḥ janiṣṭa deva yajyāya su kratuḥ pāvakaḥ 
SA_GV01_rvh1-10u-10381	RV_7,003.10a etā no agne saubhagā didīhy api kratuṃ sucetasaṃ vatema /	etā naḥ agne saubhagā didīhi api kratum su cetasam vatema 
SA_GV01_rvh1-10u-10382	RV_7,003.10c viśvā stotṛbhyo gṛṇate ca santu yūyam pāta svastibhiḥ sadā naḥ //	viśvā stotṛbhyaḥ gṛṇate ca santu yūyam pāta svastibhiḥ sadā naḥ 
SA_GV01_rvh1-10u-10383	RV_7,004.01a pra vaḥ śukrāya bhānave bharadhvaṃ havyam matiṃ cāgnaye supūtam /	pra vaḥ śukrāya bhānave bharadhvam havyam matim ca agnaye su pūtam 
SA_GV01_rvh1-10u-10384	RV_7,004.01c yo daivyāni mānuṣā janūṃṣy antar viśvāni vidmanā jigāti //	yaḥ daivyāni mānuṣā janūṃṣi antar viśvāni vidmanā jigāti 
SA_GV01_rvh1-10u-10385	RV_7,004.02a sa gṛtso agnis taruṇaś cid astu yato yaviṣṭho ajaniṣṭa mātuḥ /	sa gṛtsaḥ agniḥ taruṇaḥ cit astu yatas yaviṣṭhaḥ ajaniṣṭa mātuḥ 
SA_GV01_rvh1-10u-10386	RV_7,004.02c saṃ yo vanā yuvate śucidan bhūri cid annā sam id atti sadyaḥ //	sam yaḥ vanā yuvate śucidan bhūri cit annā sam id atti sadyas 
SA_GV01_rvh1-10u-10387	RV_7,004.03a asya devasya saṃsady anīke yam martāsaḥ śyetaṃ jagṛbhre /	asya devasya saṃsadi anīke yam martāsaḥ śyetam jagṛbhre 
SA_GV01_rvh1-10u-10388	RV_7,004.03c ni yo gṛbham pauruṣeyīm uvoca durokam agnir āyave śuśoca //	ni yaḥ gṛbham pauruṣeyīm uvoca durokam agniḥ āyave śuśoca 
SA_GV01_rvh1-10u-10389	RV_7,004.04a ayaṃ kavir akaviṣu pracetā marteṣv agnir amṛto ni dhāyi /	ayam kaviḥ akaviṣu pracetāḥ marteṣu agniḥ amṛtaḥ ni dhāyi 
SA_GV01_rvh1-10u-10390	RV_7,004.04c sa mā no atra juhuraḥ sahasvaḥ sadā tve sumanasaḥ syāma //	sa mā naḥ atra juhuraḥ sahasvas sadā tve sumanasaḥ syāma 
SA_GV01_rvh1-10u-10391	RV_7,004.05a ā yo yoniṃ devakṛtaṃ sasāda kratvā hy agnir amṛtāṃ atārīt /	ā yaḥ yonim deva kṛtam sasāda kratvā hi agniḥ amṛtām atārīt 
SA_GV01_rvh1-10u-10392	RV_7,004.05c tam oṣadhīś ca vaninaś ca garbham bhūmiś ca viśvadhāyasam bibharti //	tam oṣadhīḥ ca vaninaḥ ca garbham bhūmiḥ ca viśva dhāyasam bibharti 
SA_GV01_rvh1-10u-10393	RV_7,004.06a īśe hy agnir amṛtasya bhūrer īśe rāyaḥ suvīryasya dātoḥ /	īśe hi agniḥ amṛtasya bhūreḥ īśe rāyaḥ su vīryasya dātoḥ 
SA_GV01_rvh1-10u-10394	RV_7,004.06c mā tvā vayaṃ sahasāvann avīrā māpsavaḥ pari ṣadāma māduvaḥ //	mā tvā vayam sahasāvan avīrāḥ mā apsavaḥ pari sadāma mā a duvaḥ 
SA_GV01_rvh1-10u-10395	RV_7,004.07a pariṣadyaṃ hy araṇasya rekṇo nityasya rāyaḥ patayaḥ syāma /	pariṣadyam hi araṇasya rekṇaḥ nityasya rāyaḥ patayaḥ syāma 
SA_GV01_rvh1-10u-10396	RV_7,004.07c na śeṣo agne anyajātam asty acetānasya mā patho vi dukṣaḥ //	na śeṣaḥ agne anya jātam asti acetānasya mā pathaḥ vi dukṣaḥ 
SA_GV01_rvh1-10u-10397	RV_7,004.08a nahi grabhāyāraṇaḥ suśevo 'nyodaryo manasā mantavā u /	nahi grabhāya araṇaḥ su śevaḥ nyodaryaḥ manasā mantavai u 
SA_GV01_rvh1-10u-10398	RV_7,004.08c adhā cid okaḥ punar it sa ety ā no vājy abhīṣāḷ etu navyaḥ //	adhā cit okaḥ punar id saḥ eti ā naḥ vājī abhīṣāh etu navyaḥ 
SA_GV01_rvh1-10u-10399	RV_7,004.09a tvam agne vanuṣyato ni pāhi tvam u naḥ sahasāvann avadyāt /	tvam agne vanuṣyataḥ ni pāhi tvam u naḥ sahasāvan avadyāt 
SA_GV01_rvh1-10u-10400	RV_7,004.09c saṃ tvā dhvasmanvad abhy etu pāthaḥ saṃ rayi spṛhayāyyaḥ sahasrī //	sam tvā dhvasmanvat abhī etu pāthaḥ sam rayi spṛhayāyyaḥ sahasrī 
SA_GV01_rvh1-10u-10401	RV_7,004.10a etā no agne saubhagā didīhy api kratuṃ sucetasaṃ vatema /	etā naḥ agne saubhagā didīhi api kratum su cetasam vatema 
SA_GV01_rvh1-10u-10402	RV_7,004.10c viśvā stotṛbhyo gṛṇate ca santu yūyam pāta svastibhiḥ sadā naḥ //	viśvā stotṛbhyaḥ gṛṇate ca santu yūyam pāta svastibhiḥ sadā naḥ 
SA_GV01_rvh1-10u-10403	RV_7,005.01a prāgnaye tavase bharadhvaṃ giraṃ divo arataye pṛthivyāḥ /	pra agnaye tavase bharadhvam giram divaḥ arataye pṛthivyāḥ 
SA_GV01_rvh1-10u-10404	RV_7,005.01c yo viśveṣām amṛtānām upasthe vaiśvānaro vāvṛdhe jāgṛvadbhiḥ //	yaḥ viśveṣām amṛtānām upasthe vaiśvānaraḥ vāvṛdhe jāgṛvadbhiḥ 
SA_GV01_rvh1-10u-10405	RV_7,005.02a pṛṣṭo divi dhāyy agniḥ pṛthivyāṃ netā sindhūnāṃ vṛṣabha stiyānām /	pṛṣṭaḥ divi dhāyi agniḥ pṛthivyām netā sindhūnām vṛṣabhaḥ stiyānām 
SA_GV01_rvh1-10u-10406	RV_7,005.02c sa mānuṣīr abhi viśo vi bhāti vaiśvānaro vāvṛdhāno vareṇa //	sa mānuṣīḥ abhi viśaḥ vi bhāti vaiśvānaraḥ vāvṛdhānaḥ vareṇa 
SA_GV01_rvh1-10u-10407	RV_7,005.03a tvad bhiyā viśa āyann asiknīr asamanā jahatīr bhojanāni /	tvat bhiyā viśaḥ āyan asiknīḥ asamanāḥ jahatīḥ bhojanāni 
SA_GV01_rvh1-10u-10408	RV_7,005.03c vaiśvānara pūrave śośucānaḥ puro yad agne darayann adīdeḥ //	vaiśvānara pūrave śośucānaḥ puraḥ yat agne darayan adīdeḥ 
SA_GV01_rvh1-10u-10409	RV_7,005.04a tava tridhātu pṛthivī uta dyaur vaiśvānara vratam agne sacanta /	tava tri dhātu pṛthivī uta dyauḥ vaiśvānara vratam agne sacanta 
SA_GV01_rvh1-10u-10410	RV_7,005.04c tvam bhāsā rodasī ā tatanthājasreṇa śociṣā śośucānaḥ //	tvam bhāsā rodasī ā tatantha ajasreṇa śociṣā śośucānaḥ 
SA_GV01_rvh1-10u-10411	RV_7,005.05a tvām agne harito vāvaśānā giraḥ sacante dhunayo ghṛtācīḥ /	tvām agne haritaḥ vāvaśānāḥ giraḥ sacante dhunayaḥ ghṛtācīḥ 
SA_GV01_rvh1-10u-10412	RV_7,005.05c patiṃ kṛṣṭīnāṃ rathyaṃ rayīṇāṃ vaiśvānaram uṣasāṃ ketum ahnām //	patim kṛṣṭīnām rathyam rayīṇām vaiśvānaram uṣasām ketum ahnām 
SA_GV01_rvh1-10u-10413	RV_7,005.06a tve asuryaṃ vasavo ny ṛṇvan kratuṃ hi te mitramaho juṣanta /	tve asuryam vasavaḥ ni ṛṇvan kratum hi te mitra mahas juṣanta 
SA_GV01_rvh1-10u-10414	RV_7,005.06c tvaṃ dasyūṃr okaso agna āja uru jyotir janayann āryāya //	tvam dasyūṃr okasaḥ agne ājaḥ uru jyotiḥ janayan āryāya 
SA_GV01_rvh1-10u-10415	RV_7,005.07a sa jāyamānaḥ parame vyoman vāyur na pāthaḥ pari pāsi sadyaḥ /	sa jāyamānaḥ parame vyoman vāyuḥ na pāthaḥ pari pāsi sadyas 
SA_GV01_rvh1-10u-10416	RV_7,005.07c tvam bhuvanā janayann abhi krann apatyāya jātavedo daśasyan //	tvam bhuvanā janayan abhi kran apatyāya jātavedaḥ daśasyan 
SA_GV01_rvh1-10u-10417	RV_7,005.08a tām agne asme iṣam erayasva vaiśvānara dyumatīṃ jātavedaḥ /	tām agne asme iṣam erayasva vaiśvānara dyumatīm jātavedaḥ 
SA_GV01_rvh1-10u-10418	RV_7,005.08c yayā rādhaḥ pinvasi viśvavāra pṛthu śravo dāśuṣe martyāya //	yayā rādhaḥ pinvasi viśva vāra pṛthu śravaḥ dāśuṣe martyāya 
SA_GV01_rvh1-10u-10419	RV_7,005.09a taṃ no agne maghavadbhyaḥ purukṣuṃ rayiṃ ni vājaṃ śrutyaṃ yuvasva /	tam naḥ agne maghavadbhyaḥ purukṣum rayim ni vājam śrutyam yuvasva 
SA_GV01_rvh1-10u-10420	RV_7,005.09c vaiśvānara mahi naḥ śarma yaccha rudrebhir agne vasubhiḥ sajoṣāḥ //	vaiśvānara mahi naḥ śarma yaccha rudrebhiḥ agne vasubhiḥ sajoṣāḥ 
SA_GV01_rvh1-10u-10421	RV_7,006.01a pra samrājo asurasya praśastim puṃsaḥ kṛṣṭīnām anumādyasya /	pra samrājaḥ asurasya praśastim puṃsaḥ kṛṣṭīnām anumādyasya 
SA_GV01_rvh1-10u-10422	RV_7,006.01c indrasyeva pra tavasas kṛtāni vande dāruṃ vandamāno vivakmi //	indrasya iva pra tavasaḥ kṛtāni vande dārum vandamānaḥ vivakmi 
SA_GV01_rvh1-10u-10423	RV_7,006.02a kaviṃ ketuṃ dhāsim bhānum adrer hinvanti śaṃ rājyaṃ rodasyoḥ /	kavim ketum dhāsim bhānum adreḥ hinvanti śam rājyam rodasyoḥ 
SA_GV01_rvh1-10u-10424	RV_7,006.02c purandarasya gīrbhir ā vivāse 'gner vratāni pūrvyā mahāni //	purandarasya gīrbhiḥ ā vivāse gneḥ vratāni pūrvyā mahāni 
SA_GV01_rvh1-10u-10425	RV_7,006.03a ny akratūn grathino mṛdhravācaḥ paṇīṃr aśraddhāṃ avṛdhāṃ ayajñān /	ni akratūn grathinaḥ mṛdhravācaḥ paṇīṃr aśraddhām a vṛdhām a yajñān 
SA_GV01_rvh1-10u-10426	RV_7,006.03c pra-pra tān dasyūṃr agnir vivāya pūrvaś cakārāparāṃ ayajyūn //	pra pra tān dasyūṃr agniḥ vivāya pūrvaḥ cakāra aparān a yajyūn 
SA_GV01_rvh1-10u-10427	RV_7,006.04a yo apācīne tamasi madantīḥ prācīś cakāra nṛtamaḥ śacībhiḥ /	yaḥ apācīne tamasi madantīḥ prācīḥ cakāra nṛtamaḥ śacībhiḥ 
SA_GV01_rvh1-10u-10428	RV_7,006.04c tam īśānaṃ vasvo agniṃ gṛṇīṣe 'nānataṃ damayantam pṛtanyūn //	tam īśānam vasvaḥ agnim gṛṇīṣe nānatam damayantam pṛtanyūn 
SA_GV01_rvh1-10u-10429	RV_7,006.05a yo dehyo anamayad vadhasnair yo aryapatnīr uṣasaś cakāra /	yaḥ dehyaḥ anamayat vadhasnaiḥ yaḥ arya patnīḥ uṣasaḥ cakāra 
SA_GV01_rvh1-10u-10430	RV_7,006.05c sa nirudhyā nahuṣo yahvo agnir viśaś cakre balihṛtaḥ sahobhiḥ //	sa nirudhya nahuṣaḥ yahvaḥ agniḥ viśaḥ cakre bali hṛtaḥ sahobhiḥ 
SA_GV01_rvh1-10u-10431	RV_7,006.06a yasya śarmann upa viśve janāsa evais tasthuḥ sumatim bhikṣamāṇāḥ /	yasya śarman upa viśve janāsaḥ evaiḥ tasthuḥ sumatim bhikṣamāṇāḥ 
SA_GV01_rvh1-10u-10432	RV_7,006.06c vaiśvānaro varam ā rodasyor āgniḥ sasāda pitror upastham //	vaiśvānaraḥ varam ā rodasyoḥ agniḥ sasāda pitroḥ upastham 
SA_GV01_rvh1-10u-10433	RV_7,006.07a ā devo dade budhnyā vasūni vaiśvānara uditā sūryasya /	ā devaḥ dade budhnyā vasūni vaiśvānaraḥ uditā sūryasya 
SA_GV01_rvh1-10u-10434	RV_7,006.07c ā samudrād avarād ā parasmād āgnir dade diva ā pṛthivyāḥ //	ā samudrāt avarāt ā parasmāt agniḥ dade divaḥ ā pṛthivyāḥ 
SA_GV01_rvh1-10u-10435	RV_7,007.01a pra vo devaṃ cit sahasānam agnim aśvaṃ na vājinaṃ hiṣe namobhiḥ /	pra vaḥ devam cit sahasānam agnim aśvam na vājinam hiṣe namobhiḥ 
SA_GV01_rvh1-10u-10436	RV_7,007.01c bhavā no dūto adhvarasya vidvān tmanā deveṣu vivide mitadruḥ //	bhava naḥ dūtaḥ adhvarasya vidvān tmanā deveṣu vivide mitadruḥ 
SA_GV01_rvh1-10u-10437	RV_7,007.02a ā yāhy agne pathyā anu svā mandro devānāṃ sakhyaṃ juṣāṇaḥ /	ā yāhi agne pathyā anu svā mandraḥ devānām sakhyam juṣāṇaḥ 
SA_GV01_rvh1-10u-10438	RV_7,007.02c ā sānu śuṣmair nadayan pṛthivyā jambhebhir viśvam uśadhag vanāni //	ā sānu śuṣmaiḥ nadayan pṛthivyāḥ jambhebhiḥ viśvam uśadhak vanāni 
SA_GV01_rvh1-10u-10439	RV_7,007.03a prācīno yajñaḥ sudhitaṃ hi barhiḥ prīṇīte agnir īḷito na hotā /	prācīnaḥ yajñaḥ sudhitam hi barhiḥ prīṇīte agniḥ īḍitaḥ na hotā 
SA_GV01_rvh1-10u-10440	RV_7,007.03c ā mātarā viśvavāre huvāno yato yaviṣṭha jajñiṣe suśevaḥ //	ā mātarā viśva vāre huvānaḥ yatas yaviṣṭha jajñiṣe su śevaḥ 
SA_GV01_rvh1-10u-10441	RV_7,007.04a sadyo adhvare rathiraṃ jananta mānuṣāso vicetaso ya eṣām /	sadyas adhvare rathiram jananta mānuṣāsaḥ vicetasaḥ yaḥ eṣām 
SA_GV01_rvh1-10u-10442	RV_7,007.04c viśām adhāyi viśpatir duroṇe 'gnir mandro madhuvacā ṛtāvā //	viśām adhāyi viśpatiḥ duroṇe gniḥ mandraḥ madhu vacāḥ ṛtāvā 
SA_GV01_rvh1-10u-10443	RV_7,007.05a asādi vṛto vahnir ājaganvān agnir brahmā nṛṣadane vidhartā /	asādi vṛtaḥ vahniḥ ājaganvān agniḥ brahmā nṛṣadane vidhartā 
SA_GV01_rvh1-10u-10444	RV_7,007.05c dyauś ca yam pṛthivī vāvṛdhāte ā yaṃ hotā yajati viśvavāram //	dyauḥ ca yam pṛthivī vāvṛdhāte ā yam hotā yajati viśva vāram 
SA_GV01_rvh1-10u-10445	RV_7,007.06a ete dyumnebhir viśvam ātiranta mantraṃ ye vāraṃ naryā atakṣan /	ete dyumnebhiḥ viśvam ātiranta mantram ye vāram naryāḥ atakṣan 
SA_GV01_rvh1-10u-10446	RV_7,007.06c pra ye viśas tiranta śroṣamāṇā ā ye me asya dīdhayann ṛtasya //	pra ye viśaḥ tiranta śroṣamāṇāḥ ā ye me asya dīdhayan ṛtasya 
SA_GV01_rvh1-10u-10447	RV_7,007.07a nū tvām agna īmahe vasiṣṭhā īśānaṃ sūno sahaso vasūnām /	nu tvām agne īmahe vasiṣṭhāḥ īśānam sūno sahasaḥ vasūnām 
SA_GV01_rvh1-10u-10448	RV_7,007.07c iṣaṃ stotṛbhyo maghavadbhya ānaḍ yūyam pāta svastibhiḥ sadā naḥ //	iṣam stotṛbhyaḥ maghavadbhyaḥ ānaṭ yūyam pāta svastibhiḥ sadā naḥ 
SA_GV01_rvh1-10u-10449	RV_7,008.01a indhe rājā sam aryo namobhir yasya pratīkam āhutaṃ ghṛtena /	indhe rājā sam aryaḥ namobhiḥ yasya pratīkam āhutam ghṛtena 
SA_GV01_rvh1-10u-10450	RV_7,008.01c naro havyebhir īḷate sabādha āgnir agra uṣasām aśoci //	naraḥ havyebhiḥ īḍate sabādhaḥ ā agniḥ agre uṣasām aśoci 
SA_GV01_rvh1-10u-10451	RV_7,008.02a ayam u ṣya sumahāṃ avedi hotā mandro manuṣo yahvo agniḥ /	ayam u sya su mahān avedi hotā mandraḥ manuṣaḥ yahvaḥ agniḥ 
SA_GV01_rvh1-10u-10452	RV_7,008.02c vi bhā akaḥ sasṛjānaḥ pṛthivyāṃ kṛṣṇapavir oṣadhībhir vavakṣe //	vi bhās akaḥ sasṛjānaḥ pṛthivyām kṛṣṇa paviḥ oṣadhībhiḥ vavakṣe 
SA_GV01_rvh1-10u-10453	RV_7,008.03a kayā no agne vi vasaḥ suvṛktiṃ kām u svadhām ṛṇavaḥ śasyamānaḥ /	kayā naḥ agne vi vasaḥ suvṛktim kām u svadhām ṛṇavaḥ śasyamānaḥ 
SA_GV01_rvh1-10u-10454	RV_7,008.03c kadā bhavema patayaḥ sudatra rāyo vantāro duṣṭarasya sādhoḥ //	kadā bhavema patayaḥ su datra rāyaḥ vantāraḥ duṣṭarasya sādhoḥ 
SA_GV01_rvh1-10u-10455	RV_7,008.04a pra-prāyam agnir bharatasya śṛṇve vi yat sūryo na rocate bṛhad bhāḥ /	pra pra ayam agniḥ bharatasya śṛṇve vi yat sūryaḥ na rocate bṛhat bhās 
SA_GV01_rvh1-10u-10456	RV_7,008.04c abhi yaḥ pūrum pṛtanāsu tasthau dyutāno daivyo atithiḥ śuśoca //	abhi yaḥ pūrum pṛtanāsu tasthau dyutānaḥ daivyaḥ atithiḥ śuśoca 
SA_GV01_rvh1-10u-10457	RV_7,008.05a asann it tve āhavanāni bhūri bhuvo viśvebhiḥ sumanā anīkaiḥ /	asan id tve āhavanāni bhūri bhuvaḥ viśvebhiḥ sumanāḥ anīkaiḥ 
SA_GV01_rvh1-10u-10458	RV_7,008.05c stutaś cid agne śṛṇviṣe gṛṇānaḥ svayaṃ vardhasva tanvaṃ sujāta //	stutaḥ cit agne śṛṇviṣe gṛṇānaḥ svayam vardhasva tanvam su jāta 
SA_GV01_rvh1-10u-10459	RV_7,008.06a idaṃ vacaḥ śatasāḥ saṃsahasram ud agnaye janiṣīṣṭa dvibarhāḥ /	idam vacaḥ śata sāḥ saṃsahasram ud agnaye janiṣīṣṭa dvibarhāḥ 
SA_GV01_rvh1-10u-10460	RV_7,008.06c śaṃ yat stotṛbhya āpaye bhavāti dyumad amīvacātanaṃ rakṣohā //	śam yat stotṛbhyaḥ āpaye bhavāti dyumat amīva cātanam rakṣaḥ hā 
SA_GV01_rvh1-10u-10461	RV_7,008.07a nū tvām agna īmahe vasiṣṭhā īśānaṃ sūno sahaso vasūnām /	nu tvām agne īmahe vasiṣṭhāḥ īśānam sūno sahasaḥ vasūnām 
SA_GV01_rvh1-10u-10462	RV_7,008.07c iṣaṃ stotṛbhyo maghavadbhya ānaḍ yūyam pāta svastibhiḥ sadā naḥ //	iṣam stotṛbhyaḥ maghavadbhyaḥ ānaṭ yūyam pāta svastibhiḥ sadā naḥ 
SA_GV01_rvh1-10u-10463	RV_7,009.01a abodhi jāra uṣasām upasthād dhotā mandraḥ kavitamaḥ pāvakaḥ /	abodhi jāraḥ uṣasām upasthāt hotā mandraḥ kavitamaḥ pāvakaḥ 
SA_GV01_rvh1-10u-10464	RV_7,009.01c dadhāti ketum ubhayasya jantor havyā deveṣu draviṇaṃ sukṛtsu //	dadhāti ketum ubhayasya jantoḥ havyā deveṣu draviṇam sukṛtsu 
SA_GV01_rvh1-10u-10465	RV_7,009.02a sa sukratur yo vi duraḥ paṇīnām punāno arkam purubhojasaṃ naḥ /	sa su kratuḥ yaḥ vi duraḥ paṇīnām punānaḥ arkam puru bhojasam naḥ 
SA_GV01_rvh1-10u-10466	RV_7,009.02c hotā mandro viśāṃ damūnās tiras tamo dadṛśe rāmyāṇām //	hotā mandraḥ viśām damūnāḥ tiras tamaḥ dadṛśe rāmyāṇām 
SA_GV01_rvh1-10u-10467	RV_7,009.03a amūraḥ kavir aditir vivasvān susaṃsan mitro atithiḥ śivo naḥ /	amūraḥ kaviḥ aditiḥ vivasvān su saṃsad mitraḥ atithiḥ śivaḥ naḥ 
SA_GV01_rvh1-10u-10468	RV_7,009.03c citrabhānur uṣasām bhāty agre 'pāṃ garbhaḥ prasva ā viveśa //	citra bhānuḥ uṣasām bhāti agre pām garbhaḥ prasvaḥ ā viveśa 
SA_GV01_rvh1-10u-10469	RV_7,009.04a īḷenyo vo manuṣo yugeṣu samanagā aśucaj jātavedāḥ /	īḍenyaḥ vaḥ manuṣaḥ yugeṣu samana gāḥ aśucat jātavedāḥ 
SA_GV01_rvh1-10u-10470	RV_7,009.04c susaṃdṛśā bhānunā yo vibhāti prati gāvaḥ samidhānam budhanta //	su saṃdṛśā bhānunā yaḥ vibhāti prati gāvaḥ samidhānam budhanta 
SA_GV01_rvh1-10u-10471	RV_7,009.05a agne yāhi dūtyam mā riṣaṇyo devāṃ acchā brahmakṛtā gaṇena /	agne yāhi dūtyam mā riṣaṇyaḥ devān acchā brahma kṛtā gaṇena 
SA_GV01_rvh1-10u-10472	RV_7,009.05c sarasvatīm maruto aśvināpo yakṣi devān ratnadheyāya viśvān //	sarasvatīm marutaḥ aśvinā apaḥ yakṣi devān ratna dheyāya viśvān 
SA_GV01_rvh1-10u-10473	RV_7,009.06a tvām agne samidhāno vasiṣṭho jarūthaṃ han yakṣi rāye purandhim /	tvām agne samidhānaḥ vasiṣṭhaḥ jarūtham han yakṣi rāye purandhim 
SA_GV01_rvh1-10u-10474	RV_7,009.06c puruṇīthā jātavedo jarasva yūyam pāta svastibhiḥ sadā naḥ //	puruṇīthā jātavedaḥ jarasva yūyam pāta svastibhiḥ sadā naḥ 
SA_GV01_rvh1-10u-10475	RV_7,010.01a uṣo na jāraḥ pṛthu pājo aśred davidyutad dīdyac chośucānaḥ /	uṣaḥ na jāraḥ pṛthu pājaḥ aśret davidyutat dīdyat śośucānaḥ 
SA_GV01_rvh1-10u-10476	RV_7,010.01c vṛṣā hariḥ śucir ā bhāti bhāsā dhiyo hinvāna uśatīr ajīgaḥ //	vṛṣā hariḥ śuciḥ ā bhāti bhāsā dhiyaḥ hinvānaḥ uśatīḥ ajīgaḥ 
SA_GV01_rvh1-10u-10477	RV_7,010.02a svar ṇa vastor uṣasām aroci yajñaṃ tanvānā uśijo na manma /	svar na vastoḥ uṣasām aroci yajñam tanvānāḥ uśijaḥ na manma 
SA_GV01_rvh1-10u-10478	RV_7,010.02c agnir janmāni deva ā vi vidvān dravad dūto devayāvā vaniṣṭhaḥ //	agniḥ janmāni devaḥ ā vi vidvān dravat dūtaḥ deva yāvā vaniṣṭhaḥ 
SA_GV01_rvh1-10u-10479	RV_7,010.03a acchā giro matayo devayantīr agniṃ yanti draviṇam bhikṣamāṇāḥ /	acchā giraḥ matayaḥ devayantīḥ agnim yanti draviṇam bhikṣamāṇāḥ 
SA_GV01_rvh1-10u-10480	RV_7,010.03c susaṃdṛśaṃ supratīkaṃ svañcaṃ havyavāham aratim mānuṣāṇām //	su saṃdṛśam su pratīkam svañcam havyavāham aratim mānuṣāṇām 
SA_GV01_rvh1-10u-10481	RV_7,010.04a indraṃ no agne vasubhiḥ sajoṣā rudraṃ rudrebhir ā vahā bṛhantam /	indram naḥ agne vasubhiḥ sajoṣāḥ rudram rudrebhiḥ ā vaha bṛhantam 
SA_GV01_rvh1-10u-10482	RV_7,010.04c ādityebhir aditiṃ viśvajanyām bṛhaspatim ṛkvabhir viśvavāram //	ādityebhiḥ aditim viśvajanyām bṛhaspatim ṛkvabhiḥ viśva vāram 
SA_GV01_rvh1-10u-10483	RV_7,010.05a mandraṃ hotāram uśijo yaviṣṭham agniṃ viśa īḷate adhvareṣu /	mandram hotāram uśijaḥ yaviṣṭham agnim viśaḥ īḍate adhvareṣu 
SA_GV01_rvh1-10u-10484	RV_7,010.05c sa hi kṣapāvāṃ abhavad rayīṇām atandro dūto yajathāya devān //	sa hi kṣapāvān abhavat rayīṇām atandraḥ dūtaḥ yajathāya devān 
SA_GV01_rvh1-10u-10485	RV_7,011.01a mahāṃ asy adhvarasya praketo na ṛte tvad amṛtā mādayante /	mahān asi adhvarasya praketaḥ na ṛte tvat amṛtāḥ mādayante 
SA_GV01_rvh1-10u-10486	RV_7,011.01c ā viśvebhiḥ sarathaṃ yāhi devair ny agne hotā prathamaḥ sadeha //	ā viśvebhiḥ sa ratham yāhi devaiḥ ni agne hotā prathamaḥ sadā iha 
SA_GV01_rvh1-10u-10487	RV_7,011.02a tvām īḷate ajiraṃ dūtyāya haviṣmantaḥ sadam in mānuṣāsaḥ /	tvām īḍate ajiram dūtyāya haviṣmantaḥ sadam id mānuṣāsaḥ 
SA_GV01_rvh1-10u-10488	RV_7,011.02c yasya devair āsado barhir agne 'hāny asmai sudinā bhavanti //	yasya devaiḥ āsadaḥ barhiḥ agne hāni asmai su dināḥ bhavanti 
SA_GV01_rvh1-10u-10489	RV_7,011.03a triś cid aktoḥ pra cikitur vasūni tve antar dāśuṣe martyāya /	tris cit aktoḥ pra cikituḥ vasūni tve antar dāśuṣe martyāya 
SA_GV01_rvh1-10u-10490	RV_7,011.03c manuṣvad agna iha yakṣi devān bhavā no dūto abhiśastipāvā //	manuṣvat agne iha yakṣi devān bhava naḥ dūtaḥ abhiśasti pāvā 
SA_GV01_rvh1-10u-10491	RV_7,011.04a agnir īśe bṛhato adhvarasyāgnir viśvasya haviṣaḥ kṛtasya /	agniḥ īśe bṛhataḥ adhvarasya agniḥ viśvasya haviṣaḥ kṛtasya 
SA_GV01_rvh1-10u-10492	RV_7,011.04c kratuṃ hy asya vasavo juṣantāthā devā dadhire havyavāham //	kratum hi asya vasavaḥ juṣanta athā devāḥ dadhire havyavāham 
SA_GV01_rvh1-10u-10493	RV_7,011.05a āgne vaha haviradyāya devān indrajyeṣṭhāsa iha mādayantām /	ā agne vaha haviḥ adyāya devān indra jyeṣṭhāsaḥ iha mādayantām 
SA_GV01_rvh1-10u-10494	RV_7,011.05c imaṃ yajñaṃ divi deveṣu dhehi yūyam pāta svastibhiḥ sadā naḥ //	imam yajñam divi deveṣu dhehi yūyam pāta svastibhiḥ sadā naḥ 
SA_GV01_rvh1-10u-10495	RV_7,012.01a aganma mahā namasā yaviṣṭhaṃ yo dīdāya samiddhaḥ sve duroṇe /	aganma mahā namasā yaviṣṭham yaḥ dīdāya samiddhaḥ sve duroṇe 
SA_GV01_rvh1-10u-10496	RV_7,012.01c citrabhānuṃ rodasī antar urvī svāhutaṃ viśvataḥ pratyañcam //	citra bhānum rodasī antar urvī su āhutam viśvatas pratyañcam 
SA_GV01_rvh1-10u-10497	RV_7,012.02a sa mahnā viśvā duritāni sāhvān agni ṣṭave dama ā jātavedāḥ /	sa mahnā viśvā duritāni sāhvān agni stave dame ā jātavedāḥ 
SA_GV01_rvh1-10u-10498	RV_7,012.02c sa no rakṣiṣad duritād avadyād asmān gṛṇata uta no maghonaḥ //	sa naḥ rakṣiṣat duritāt avadyāt asmān gṛṇataḥ uta naḥ maghonaḥ 
SA_GV01_rvh1-10u-10499	RV_7,012.03a tvaṃ varuṇa uta mitro agne tvāṃ vardhanti matibhir vasiṣṭhāḥ /	tvam varuṇaḥ uta mitraḥ agne tvām vardhanti matibhiḥ vasiṣṭhāḥ 
SA_GV01_rvh1-10u-10500	RV_7,012.03c tve vasu suṣaṇanāni santu yūyam pāta svastibhiḥ sadā naḥ //	tve vasu suṣaṇanāni santu yūyam pāta svastibhiḥ sadā naḥ 
SA_GV01_rvh1-10u-10501	RV_7,013.01a prāgnaye viśvaśuce dhiyandhe 'suraghne manma dhītim bharadhvam /	pra agnaye viśva śuce dhiyandhe sura ghne manma dhītim bharadhvam 
SA_GV01_rvh1-10u-10502	RV_7,013.01c bhare havir na barhiṣi prīṇāno vaiśvānarāya yataye matīnām //	bhare haviḥ na barhiṣi prīṇānaḥ vaiśvānarāya yataye matīnām 
SA_GV01_rvh1-10u-10503	RV_7,013.02a tvam agne śociṣā śośucāna ā rodasī apṛṇā jāyamānaḥ /	tvam agne śociṣā śośucānaḥ ā rodasī apṛṇāḥ jāyamānaḥ 
SA_GV01_rvh1-10u-10504	RV_7,013.02c tvaṃ devāṃ abhiśaster amuñco vaiśvānara jātavedo mahitvā //	tvam devān abhiśasteḥ amuñcaḥ vaiśvānara jātavedaḥ mahitvā 
SA_GV01_rvh1-10u-10505	RV_7,013.03a jāto yad agne bhuvanā vy akhyaḥ paśūn na gopā iryaḥ parijmā /	jātaḥ yat agne bhuvanā vi akhyaḥ paśūn na gopāḥ iryaḥ parijmā 
SA_GV01_rvh1-10u-10506	RV_7,013.03c vaiśvānara brahmaṇe vinda gātuṃ yūyam pāta svastibhiḥ sadā naḥ //	vaiśvānara brahmaṇe vinda gātum yūyam pāta svastibhiḥ sadā naḥ 
SA_GV01_rvh1-10u-10507	RV_7,014.01a samidhā jātavedase devāya devahūtibhiḥ /	samidhā jātavedase devāya deva hūtibhiḥ 
SA_GV01_rvh1-10u-10508	RV_7,014.01c havirbhiḥ śukraśociṣe namasvino vayaṃ dāśemāgnaye //	havirbhiḥ śukra śociṣe namasvinaḥ vayam dāśema agnaye 
SA_GV01_rvh1-10u-10509	RV_7,014.02a vayaṃ te agne samidhā vidhema vayaṃ dāśema suṣṭutī yajatra /	vayam te agne samidhā vidhema vayam dāśema suṣṭutī yajatra 
SA_GV01_rvh1-10u-10510	RV_7,014.02c vayaṃ ghṛtenādhvarasya hotar vayaṃ deva haviṣā bhadraśoce //	vayam ghṛtena adhvarasya hotar vayam deva haviṣā bhadra śoce 
SA_GV01_rvh1-10u-10511	RV_7,014.03a ā no devebhir upa devahūtim agne yāhi vaṣaṭkṛtiṃ juṣāṇaḥ /	ā naḥ devebhiḥ upa deva hūtim agne yāhi vaṣaṭkṛtim juṣāṇaḥ 
SA_GV01_rvh1-10u-10512	RV_7,014.03c tubhyaṃ devāya dāśataḥ syāma yūyam pāta svastibhiḥ sadā naḥ //	tubhyam devāya dāśataḥ syāma yūyam pāta svastibhiḥ sadā naḥ 
SA_GV01_rvh1-10u-10513	RV_7,015.01a upasadyāya mīḷhuṣa āsye juhutā haviḥ /	upasadyāya mīḍhuṣe āsye juhuta haviḥ 
SA_GV01_rvh1-10u-10514	RV_7,015.01c yo no nediṣṭham āpyam //	yaḥ naḥ nediṣṭham āpyam 
SA_GV01_rvh1-10u-10515	RV_7,015.02a yaḥ pañca carṣaṇīr abhi niṣasāda dame-dame /	yaḥ pañca carṣaṇīḥ abhi niṣasāda damedame 
SA_GV01_rvh1-10u-10516	RV_7,015.02c kavir gṛhapatir yuvā //	kaviḥ gṛhapatiḥ yuvā 
SA_GV01_rvh1-10u-10517	RV_7,015.03a sa no vedo amātyam agnī rakṣatu viśvataḥ /	sa naḥ vedaḥ amātyam agniḥ rakṣatu viśvatas 
SA_GV01_rvh1-10u-10518	RV_7,015.03c utāsmān pātv aṃhasaḥ //	uta asmān pātu aṃhasaḥ 
SA_GV01_rvh1-10u-10519	RV_7,015.04a navaṃ nu stomam agnaye divaḥ śyenāya jījanam /	navam nu stomam agnaye divaḥ śyenāya jījanam 
SA_GV01_rvh1-10u-10520	RV_7,015.04c vasvaḥ kuvid vanāti naḥ //	vasvaḥ kuvid vanāti naḥ 
SA_GV01_rvh1-10u-10521	RV_7,015.05a spārhā yasya śriyo dṛśe rayir vīravato yathā /	spārhāḥ yasya śriyaḥ dṛśe rayiḥ vīravataḥ yathā 
SA_GV01_rvh1-10u-10522	RV_7,015.05c agre yajñasya śocataḥ //	agre yajñasya śocataḥ 
SA_GV01_rvh1-10u-10523	RV_7,015.06a semāṃ vetu vaṣaṭkṛtim agnir juṣata no giraḥ /	sā imām vetu vaṣaṭkṛtim agniḥ juṣata naḥ giraḥ 
SA_GV01_rvh1-10u-10524	RV_7,015.06c yajiṣṭho havyavāhanaḥ //	yajiṣṭhaḥ havyavāhanaḥ 
SA_GV01_rvh1-10u-10525	RV_7,015.07a ni tvā nakṣya viśpate dyumantaṃ deva dhīmahi /	ni tvā nakṣya viśpate dyumantam deva dhīmahi 
SA_GV01_rvh1-10u-10526	RV_7,015.07c suvīram agna āhuta //	su vīram agne āhuta 
SA_GV01_rvh1-10u-10527	RV_7,015.08a kṣapa usraś ca dīdihi svagnayas tvayā vayam /	kṣapaḥ usraḥ ca dīdihi su agnayaḥ tvayā vayam 
SA_GV01_rvh1-10u-10528	RV_7,015.08c suvīras tvam asmayuḥ //	su vīraḥ tvam asmayuḥ 
SA_GV01_rvh1-10u-10529	RV_7,015.09a upa tvā sātaye naro viprāso yanti dhītibhiḥ /	upa tvā sātaye naraḥ viprāsaḥ yanti dhītibhiḥ 
SA_GV01_rvh1-10u-10530	RV_7,015.09c upākṣarā sahasriṇī //	upa akṣarā sahasriṇī 
SA_GV01_rvh1-10u-10531	RV_7,015.10a agnī rakṣāṃsi sedhati śukraśocir amartyaḥ /	agniḥ rakṣāṃsi sedhati śukra śociḥ amartyaḥ 
SA_GV01_rvh1-10u-10532	RV_7,015.10c śuciḥ pāvaka īḍyaḥ //	śuciḥ pāvakaḥ īḍyaḥ 
SA_GV01_rvh1-10u-10533	RV_7,015.11a sa no rādhāṃsy ā bhareśānaḥ sahaso yaho /	sa naḥ rādhāṃsi ā bhara īśānaḥ sahasaḥ yaho 
SA_GV01_rvh1-10u-10534	RV_7,015.11c bhagaś ca dātu vāryam //	bhagaḥ ca dātu vāryam 
SA_GV01_rvh1-10u-10535	RV_7,015.12a tvam agne vīravad yaśo devaś ca savitā bhagaḥ /	tvam agne vīravat yaśaḥ devaḥ ca savitā bhagaḥ 
SA_GV01_rvh1-10u-10536	RV_7,015.12c ditiś ca dāti vāryam //	ditiḥ ca dāti vāryam 
SA_GV01_rvh1-10u-10537	RV_7,015.13a agne rakṣā ṇo aṃhasaḥ prati ṣma deva rīṣataḥ /	agne rakṣa naḥ aṃhasaḥ prati sma deva rīṣataḥ 
SA_GV01_rvh1-10u-10538	RV_7,015.13c tapiṣṭhair ajaro daha //	tapiṣṭhaiḥ ajaraḥ daha 
SA_GV01_rvh1-10u-10539	RV_7,015.14a adhā mahī na āyasy anādhṛṣṭo nṛpītaye /	adhā mahī naḥ āyasī anādhṛṣṭaḥ nṛ pītaye 
SA_GV01_rvh1-10u-10540	RV_7,015.14c pūr bhavā śatabhujiḥ //	pūḥ bhava śata bhujiḥ 
SA_GV01_rvh1-10u-10541	RV_7,015.15a tvaṃ naḥ pāhy aṃhaso doṣāvastar aghāyataḥ /	tvam naḥ pāhi aṃhasaḥ doṣāvastar aghāyataḥ 
SA_GV01_rvh1-10u-10542	RV_7,015.15c divā naktam adābhya //	divā naktam adābhya 
SA_GV01_rvh1-10u-10543	RV_7,016.01a enā vo agniṃ namasorjo napātam ā huve /	enā vaḥ agnim namasā ūrjaḥ napātam ā huve 
SA_GV01_rvh1-10u-10544	RV_7,016.01c priyaṃ cetiṣṭham aratiṃ svadhvaraṃ viśvasya dūtam amṛtam //	priyam cetiṣṭham aratim su adhvaram viśvasya dūtam amṛtam 
SA_GV01_rvh1-10u-10545	RV_7,016.02a sa yojate aruṣā viśvabhojasā sa dudravat svāhutaḥ /	sa yojate aruṣā viśva bhojasā sa dudravat su āhutaḥ 
SA_GV01_rvh1-10u-10546	RV_7,016.02c subrahmā yajñaḥ suśamī vasūnāṃ devaṃ rādho janānām //	su brahmā yajñaḥ suśamī vasūnām devam rādhaḥ janānām 
SA_GV01_rvh1-10u-10547	RV_7,016.03a ud asya śocir asthād ājuhvānasya mīḷhuṣaḥ /	ud asya śociḥ asthāt ājuhvānasya mīḍhuṣaḥ 
SA_GV01_rvh1-10u-10548	RV_7,016.03c ud dhūmāso aruṣāso divispṛśaḥ sam agnim indhate naraḥ //	ud dhūmāsaḥ aruṣāsaḥ divispṛśaḥ sam agnim indhate naraḥ 
SA_GV01_rvh1-10u-10549	RV_7,016.04a taṃ tvā dūtaṃ kṛṇmahe yaśastamaṃ devāṃ ā vītaye vaha /	tam tvā dūtam kṛṇmahe yaśastamam devān ā vītaye vaha 
SA_GV01_rvh1-10u-10550	RV_7,016.04c viśvā sūno sahaso martabhojanā rāsva tad yat tvemahe //	viśvā sūno sahasaḥ marta bhojanā rāsva tat yat tvā īmahe 
SA_GV01_rvh1-10u-10551	RV_7,016.05a tvam agne gṛhapatis tvaṃ hotā no adhvare /	tvam agne gṛhapatiḥ tvam hotā naḥ adhvare 
SA_GV01_rvh1-10u-10552	RV_7,016.05c tvam potā viśvavāra pracetā yakṣi veṣi ca vāryam //	tvam potā viśva vāra pracetāḥ yakṣi veṣi ca vāryam 
SA_GV01_rvh1-10u-10553	RV_7,016.06a kṛdhi ratnaṃ yajamānāya sukrato tvaṃ hi ratnadhā asi /	kṛdhi ratnam yajamānāya su krato tvam hi ratna dhāḥ asi 
SA_GV01_rvh1-10u-10554	RV_7,016.06c ā na ṛte śiśīhi viśvam ṛtvijaṃ suśaṃso yaś ca dakṣate //	ā naḥ ṛte śiśīhi viśvam ṛtvijam su śaṃsaḥ yaḥ ca dakṣate 
SA_GV01_rvh1-10u-10555	RV_7,016.07a tve agne svāhuta priyāsaḥ santu sūrayaḥ /	tve agne su āhuta priyāsaḥ santu sūrayaḥ 
SA_GV01_rvh1-10u-10556	RV_7,016.07c yantāro ye maghavāno janānām ūrvān dayanta gonām //	yantāraḥ ye maghavānaḥ janānām ūrvān dayanta gonām 
SA_GV01_rvh1-10u-10557	RV_7,016.08a yeṣām iḷā ghṛtahastā duroṇa āṃ api prātā niṣīdati /	yeṣām iḷā ghṛta hastā duroṇe ām api prātā niṣīdati 
SA_GV01_rvh1-10u-10558	RV_7,016.08c tāṃs trāyasva sahasya druho nido yacchā naḥ śarma dīrghaśrut //	tān trāyasva sahasya druhaḥ nidaḥ yaccha naḥ śarma dīrgha śrut 
SA_GV01_rvh1-10u-10559	RV_7,016.09a sa mandrayā ca jihvayā vahnir āsā viduṣṭaraḥ /	sa mandrayā ca jihvayā vahniḥ āsā viduṣṭaraḥ 
SA_GV01_rvh1-10u-10560	RV_7,016.09c agne rayim maghavadbhyo na ā vaha havyadātiṃ ca sūdaya //	agne rayim maghavadbhyaḥ naḥ ā vaha havya dātim ca sūdaya 
SA_GV01_rvh1-10u-10561	RV_7,016.10a ye rādhāṃsi dadaty aśvyā maghā kāmena śravaso mahaḥ /	ye rādhāṃsi dadati aśvyā maghā kāmena śravasaḥ mahaḥ 
SA_GV01_rvh1-10u-10562	RV_7,016.10c tāṃ aṃhasaḥ pipṛhi partṛbhiṣ ṭvaṃ śatam pūrbhir yaviṣṭhya //	tām aṃhasaḥ pipṛhi partṛbhiḥ tvam śatam pūrbhiḥ yaviṣṭhya 
SA_GV01_rvh1-10u-10563	RV_7,016.11a devo vo draviṇodāḥ pūrṇāṃ vivaṣṭy āsicam /	devaḥ vaḥ draviṇaḥ dāḥ pūrṇām vivaṣṭi āsicam 
SA_GV01_rvh1-10u-10564	RV_7,016.11c ud vā siñcadhvam upa vā pṛṇadhvam ād id vo deva ohate //	ud vā siñcadhvam upa vā pṛṇadhvam āt id vaḥ devaḥ ohate 
SA_GV01_rvh1-10u-10565	RV_7,016.12a taṃ hotāram adhvarasya pracetasaṃ vahniṃ devā akṛṇvata /	tam hotāram adhvarasya pracetasam vahnim devāḥ akṛṇvata 
SA_GV01_rvh1-10u-10566	RV_7,016.12c dadhāti ratnaṃ vidhate suvīryam agnir janāya dāśuṣe //	dadhāti ratnam vidhate su vīryam agniḥ janāya dāśuṣe 
SA_GV01_rvh1-10u-10567	RV_7,017.01 agne bhava suṣamidhā samiddha uta barhir urviyā vi stṛṇītām //	agne bhava suṣamidhā samiddhaḥ uta barhiḥ urviyā vi stṛṇītām 
SA_GV01_rvh1-10u-10568	RV_7,017.02 uta dvāra uśatīr vi śrayantām uta devāṃ uśata ā vaheha //	uta dvāraḥ uśatīḥ vi śrayantām uta devān uśataḥ ā vaha iha 
SA_GV01_rvh1-10u-10569	RV_7,017.03 agne vīhi haviṣā yakṣi devān svadhvarā kṛṇuhi jātavedaḥ //	agne vīhi haviṣā yakṣi devān su adhvarā kṛṇuhi jātavedaḥ 
SA_GV01_rvh1-10u-10570	RV_7,017.04 svadhvarā karati jātavedā yakṣad devāṃ amṛtān piprayac ca //	su adhvarā karati jātavedāḥ yakṣat devān amṛtān piprayat ca 
SA_GV01_rvh1-10u-10571	RV_7,017.05 vaṃsva viśvā vāryāṇi pracetaḥ satyā bhavantv āśiṣo no adya //	vaṃsva viśvā vāryāṇi pracetaḥ satyāḥ bhavantu āśiṣaḥ naḥ adya 
SA_GV01_rvh1-10u-10572	RV_7,017.06 tvām u te dadhire havyavāhaṃ devāso agna ūrja ā napātam //	tvām u te dadhire havyavāham devāsaḥ agne ūrjaḥ ā napātam 
SA_GV01_rvh1-10u-10573	RV_7,017.07 te te devāya dāśataḥ syāma maho no ratnā vi dadha iyānaḥ //	te te devāya dāśataḥ syāma mahaḥ naḥ ratnā vi dadhe iyānaḥ 
SA_GV01_rvh1-10u-10574	RV_7,018.01a tve ha yat pitaraś cin na indra viśvā vāmā jaritāro asanvan /	tve ha yat pitaraḥ cit naḥ indra viśvā vāmā jaritāraḥ asanvan 
SA_GV01_rvh1-10u-10575	RV_7,018.01c tve gāvaḥ sudughās tve hy aśvās tvaṃ vasu devayate vaniṣṭhaḥ //	tve gāvaḥ su dughāḥ tve hi aśvāḥ tvam vasu devayate vaniṣṭhaḥ 
SA_GV01_rvh1-10u-10576	RV_7,018.02a rājeva hi janibhiḥ kṣeṣy evāva dyubhir abhi viduṣ kaviḥ san /	rājā iva hi janibhiḥ kṣeṣi eva ava dyubhiḥ abhi viduṣ kaviḥ san 
SA_GV01_rvh1-10u-10577	RV_7,018.02c piśā giro maghavan gobhir aśvais tvāyataḥ śiśīhi rāye asmān //	piśa giraḥ maghavan gobhiḥ aśvaiḥ tvāyataḥ śiśīhi rāye asmān 
SA_GV01_rvh1-10u-10578	RV_7,018.03a imā u tvā paspṛdhānāso atra mandrā giro devayantīr upa sthuḥ /	imāḥ u tvā paspṛdhānāsaḥ atra mandrāḥ giraḥ devayantīḥ upa sthuḥ 
SA_GV01_rvh1-10u-10579	RV_7,018.03c arvācī te pathyā rāya etu syāma te sumatāv indra śarman //	arvācī te pathyā rāyaḥ etu syāma te sumatau indra śarman 
SA_GV01_rvh1-10u-10580	RV_7,018.04a dhenuṃ na tvā sūyavase dudukṣann upa brahmāṇi sasṛje vasiṣṭhaḥ /	dhenum na tvā sūyavase dudukṣan upa brahmāṇi sasṛje vasiṣṭhaḥ 
SA_GV01_rvh1-10u-10581	RV_7,018.04c tvām in me gopatiṃ viśva āhā na indraḥ sumatiṃ gantv accha //	tvām id me gopatim viśve āha ā naḥ indraḥ sumatim gantu accha 
SA_GV01_rvh1-10u-10582	RV_7,018.05a arṇāṃsi cit paprathānā sudāsa indro gādhāny akṛṇot supārā /	arṇāṃsi cit paprathānā sudāse indraḥ gādhāni akṛṇot su pārā 
SA_GV01_rvh1-10u-10583	RV_7,018.05c śardhantaṃ śimyum ucathasya navyaḥ śāpaṃ sindhūnām akṛṇod aśastīḥ //	śardhantam śimyum ucathasya navyaḥ śāpam sindhūnām akṛṇot aśastīḥ 
SA_GV01_rvh1-10u-10584	RV_7,018.06a puroḷā it turvaśo yakṣur āsīd rāye matsyāso niśitā apīva /	puroḷās id turvaśaḥ yakṣuḥ āsīt rāye matsyāsaḥ niśitāḥ api iva 
SA_GV01_rvh1-10u-10585	RV_7,018.06c śruṣṭiṃ cakrur bhṛgavo druhyavaś ca sakhā sakhāyam atarad viṣūcoḥ //	śruṣṭim cakruḥ bhṛgavaḥ druhyavaḥ ca sakhā sakhāyam atarat viṣūcoḥ 
SA_GV01_rvh1-10u-10586	RV_7,018.07a ā pakthāso bhalānaso bhanantālināso viṣāṇinaḥ śivāsaḥ /	ā pakthāsaḥ bhalānasaḥ viṣāṇinaḥ śivāsaḥ 
SA_GV01_rvh1-10u-10587	RV_7,018.07c ā yo 'nayat sadhamā āryasya gavyā tṛtsubhyo ajagan yudhā nṝn //	ā yaḥ nayat sadhamāḥ āryasya gavyā tṛtsubhyaḥ ajagan yudhā nṝn 
SA_GV01_rvh1-10u-10588	RV_7,018.08a durādhyo aditiṃ srevayanto 'cetaso vi jagṛbhre paruṣṇīm /	durādhyaḥ aditim srevayantaḥ cetasaḥ vi jagṛbhre paruṣṇīm 
SA_GV01_rvh1-10u-10589	RV_7,018.08c mahnāvivyak pṛthivīm patyamānaḥ paśuṣ kavir aśayac cāyamānaḥ //	mahnā avivyak pṛthivīm patyamānaḥ paśuḥ kaviḥ aśayat cāyamānaḥ 
SA_GV01_rvh1-10u-10590	RV_7,018.09a īyur arthaṃ na nyartham paruṣṇīm āśuś caned abhipitvaṃ jagāma /	īyuḥ artham na nyartham paruṣṇīm āśuḥ cana id abhipitvam jagāma 
SA_GV01_rvh1-10u-10591	RV_7,018.09c sudāsa indraḥ sutukāṃ amitrān arandhayan mānuṣe vadhrivācaḥ //	sudāse indraḥ sutukām amitrān arandhayat mānuṣe vadhri vācaḥ 
SA_GV01_rvh1-10u-10592	RV_7,018.10a īyur gāvo na yavasād agopā yathākṛtam abhi mitraṃ citāsaḥ /	īyuḥ gāvaḥ na yavasāt agopāḥ yathākṛtam abhi mitram citāsaḥ 
SA_GV01_rvh1-10u-10593	RV_7,018.10c pṛśnigāvaḥ pṛśninipreṣitāsaḥ śruṣṭiṃ cakrur niyuto rantayaś ca //	pṛśni gāvaḥ pṛśni nipreṣitāsaḥ śruṣṭim cakruḥ niyutaḥ rantayaḥ ca 
SA_GV01_rvh1-10u-10594	RV_7,018.11a ekaṃ ca yo viṃśatiṃ ca śravasyā vaikarṇayor janān rājā ny astaḥ /	ekam ca yaḥ viṃśatim ca śravasyā vaikarṇayoḥ janān rājā ni astaḥ 
SA_GV01_rvh1-10u-10595	RV_7,018.11c dasmo na sadman ni śiśāti barhiḥ śūraḥ sargam akṛṇod indra eṣām //	dasmaḥ na sadman ni śiśāti barhiḥ śūraḥ sargam akṛṇot indraḥ eṣām 
SA_GV01_rvh1-10u-10596	RV_7,018.12a adha śrutaṃ kavaṣaṃ vṛddham apsv anu druhyuṃ ni vṛṇag vajrabāhuḥ /	adha śrutam kavaṣam vṛddham apsu anu druhyum ni vṛṇak vajra bāhuḥ 
SA_GV01_rvh1-10u-10597	RV_7,018.12c vṛṇānā atra sakhyāya sakhyaṃ tvāyanto ye amadann anu tvā //	vṛṇānāḥ atra sakhyāya sakhyam tvāyantaḥ ye amadan anu tvā 
SA_GV01_rvh1-10u-10598	RV_7,018.13a vi sadyo viśvā dṛṃhitāny eṣām indraḥ puraḥ sahasā sapta dardaḥ /	vi sadyas viśvā dṛṃhitāni eṣām indraḥ puraḥ sahasā sapta dardar 
SA_GV01_rvh1-10u-10599	RV_7,018.13c vy ānavasya tṛtsave gayam bhāg jeṣma pūruṃ vidathe mṛdhravācam //	vi ānavasya tṛtsave gayam bhāk jeṣma pūrum vidathe mṛdhra vācam 
SA_GV01_rvh1-10u-10600	RV_7,018.14a ni gavyavo 'navo druhyavaś ca ṣaṣṭiḥ śatā suṣupuḥ ṣaṭ sahasrā /	ni gavyavaḥ navaḥ druhyavaḥ ca ṣaṣṭiḥ śatā suṣupuḥ ṣaḍ sahasrā 
SA_GV01_rvh1-10u-10601	RV_7,018.14c ṣaṣṭir vīrāso adhi ṣaḍ duvoyu viśved indrasya vīryā kṛtāni //	ṣaṣṭiḥ vīrāsaḥ adhi ṣaṣ duvoyu viśvā id indrasya vīryā kṛtāni 
SA_GV01_rvh1-10u-10602	RV_7,018.15a indreṇaite tṛtsavo veviṣāṇā āpo na sṛṣṭā adhavanta nīcīḥ /	indreṇa ete tṛtsavaḥ veviṣāṇāḥ āpaḥ na sṛṣṭāḥ adhavanta nīcīḥ 
SA_GV01_rvh1-10u-10603	RV_7,018.15c durmitrāsaḥ prakalavin mimānā jahur viśvāni bhojanā sudāse //	durmitrāsaḥ prakala vid mimānāḥ jahuḥ viśvāni bhojanā sudāse 
SA_GV01_rvh1-10u-10604	RV_7,018.16a ardhaṃ vīrasya śṛtapām anindram parā śardhantaṃ nunude abhi kṣām /	ardham vīrasya śṛta pām an indram parā śardhantam nunude abhi kṣām 
SA_GV01_rvh1-10u-10605	RV_7,018.16c indro manyum manyumyo mimāya bheje patho vartanim patyamānaḥ //	indraḥ manyum manyumyaḥ mimāya bheje pathaḥ vartanim patyamānaḥ 
SA_GV01_rvh1-10u-10606	RV_7,018.17a ādhreṇa cit tad v ekaṃ cakāra siṃhyaṃ cit petvenā jaghāna /	ādhreṇa cit tat u ekam cakāra siṃhyam cit petvena ā jaghāna 
SA_GV01_rvh1-10u-10607	RV_7,018.17c ava sraktīr veśyāvṛścad indraḥ prāyacchad viśvā bhojanā sudāse //	ava sraktīḥ veśyā avṛścat indraḥ prāyacchat viśvā bhojanā sudāse 
SA_GV01_rvh1-10u-10608	RV_7,018.18a śaśvanto hi śatravo rāradhuṣ ṭe bhedasya cic chardhato vinda randhim /	śaśvantaḥ hi śatravaḥ rāradhuḥ ṭe bhedasya cit śardhataḥ vinda randhim 
SA_GV01_rvh1-10u-10609	RV_7,018.18c martāṃ ena stuvato yaḥ kṛṇoti tigmaṃ tasmin ni jahi vajram indra //	martān enā stuvataḥ yaḥ kṛṇoti tigmam tasmin ni jahi vajram indra 
SA_GV01_rvh1-10u-10610	RV_7,018.19a āvad indraṃ yamunā tṛtsavaś ca prātra bhedaṃ sarvatātā muṣāyat /	āvat indram yamunā tṛtsavaḥ ca pra atra bhedam sarvatātā muṣāyat 
SA_GV01_rvh1-10u-10611	RV_7,018.19c ajāsaś ca śigravo yakṣavaś ca baliṃ śīrṣāṇi jabhrur aśvyāni //	ajāsaḥ ca śigravaḥ yakṣavaḥ ca balim śīrṣāṇi jabhruḥ aśvyāni 
SA_GV01_rvh1-10u-10612	RV_7,018.20a na ta indra sumatayo na rāyaḥ saṃcakṣe pūrvā uṣaso na nūtnāḥ /	na te indra sumatayaḥ na rāyaḥ saṃcakṣe pūrvāḥ uṣasaḥ na nūtnāḥ 
SA_GV01_rvh1-10u-10613	RV_7,018.20c devakaṃ cin mānyamānaṃ jaghanthāva tmanā bṛhataḥ śambaram bhet //	devakam cit mānyamānam jaghanthāva tmanā bṛhataḥ śambaram bhet 
SA_GV01_rvh1-10u-10614	RV_7,018.21a pra ye gṛhād amamadus tvāyā parāśaraḥ śatayātur vasiṣṭhaḥ /	pra ye gṛhāt amamaduḥ tvāyā parāśaraḥ śata yātuḥ vasiṣṭhaḥ 
SA_GV01_rvh1-10u-10615	RV_7,018.21c na te bhojasya sakhyam mṛṣantādhā sūribhyaḥ sudinā vy ucchān //	na te bhojasya sakhyam mṛṣanta adhā sūribhyaḥ su dinā vi ucchān 
SA_GV01_rvh1-10u-10616	RV_7,018.22a dve naptur devavataḥ śate gor dvā rathā vadhūmantā sudāsaḥ /	dve naptuḥ devavataḥ śate goḥ dvā rathā vadhūmantā sudāsaḥ 
SA_GV01_rvh1-10u-10617	RV_7,018.22c arhann agne paijavanasya dānaṃ hoteva sadma pary emi rebhan //	arhan agne paijavanasya dānam hotā iva sadma pari emi rebhan 
SA_GV01_rvh1-10u-10618	RV_7,018.23a catvāro mā paijavanasya dānāḥ smaddiṣṭayaḥ kṛśanino nireke /	catvāraḥ mā paijavanasya dānāḥ smad diṣṭayaḥ kṛśaninaḥ nireke 
SA_GV01_rvh1-10u-10619	RV_7,018.23c ṛjrāso mā pṛthiviṣṭhāḥ sudāsas tokaṃ tokāya śravase vahanti //	ṛjrāsaḥ mā pṛthiviṣṭhāḥ sudāsaḥ tokam tokāya śravase vahanti 
SA_GV01_rvh1-10u-10620	RV_7,018.24a yasya śravo rodasī antar urvī śīrṣṇe-śīrṣṇe vibabhājā vibhaktā /	yasya śravaḥ rodasī antar urvī śīrṣṇe śīrṣṇe vibabhājā vibhaktā 
SA_GV01_rvh1-10u-10621	RV_7,018.24c sapted indraṃ na sravato gṛṇanti ni yudhyāmadhim aśiśād abhīke //	sapta id indram na sravataḥ gṛṇanti ni yudhyāmadhim aśiśāt abhīke 
SA_GV01_rvh1-10u-10622	RV_7,018.25a imaṃ naro marutaḥ saścatānu divodāsaṃ na pitaraṃ sudāsaḥ /	imam naraḥ marutaḥ saścata anu divodāsam na pitaram sudāsaḥ 
SA_GV01_rvh1-10u-10623	RV_7,018.25c aviṣṭanā paijavanasya ketaṃ dūṇāśaṃ kṣatram ajaraṃ duvoyu //	aviṣṭanā paijavanasya ketam dūṇāśam kṣatram ajaram duvoyu 
SA_GV01_rvh1-10u-10624	RV_7,019.01a yas tigmaśṛṅgo vṛṣabho na bhīma ekaḥ kṛṣṭīś cyāvayati pra viśvāḥ /	yaḥ tigma śṛṅgaḥ vṛṣabhaḥ na bhīmaḥ ekaḥ kṛṣṭīḥ cyāvayati pra viśvāḥ 
SA_GV01_rvh1-10u-10625	RV_7,019.01c yaḥ śaśvato adāśuṣo gayasya prayantāsi suṣvitarāya vedaḥ //	yaḥ śaśvataḥ a dāśuṣaḥ gayasya prayantāsi suṣvitarāya vedaḥ 
SA_GV01_rvh1-10u-10626	RV_7,019.02a tvaṃ ha tyad indra kutsam āvaḥ śuśrūṣamāṇas tanvā samarye /	tvam ha tyad indra kutsam āvaḥ śuśrūṣamāṇaḥ tanvā samarye 
SA_GV01_rvh1-10u-10627	RV_7,019.02c dāsaṃ yac chuṣṇaṃ kuyavaṃ ny asmā arandhaya ārjuneyāya śikṣan //	dāsam yat śuṣṇam kuyavam ni asmai arandhayaḥ ārjuneyāya śikṣan 
SA_GV01_rvh1-10u-10628	RV_7,019.03a tvaṃ dhṛṣṇo dhṛṣatā vītahavyam prāvo viśvābhir ūtibhiḥ sudāsam /	tvam dhṛṣṇo dhṛṣatā vītahavyam prāvaḥ viśvābhiḥ ūtibhiḥ sudāsam 
SA_GV01_rvh1-10u-10629	RV_7,019.03c pra paurukutsiṃ trasadasyum āvaḥ kṣetrasātā vṛtrahatyeṣu pūrum //	pra paurukutsim trasadasyum āvaḥ kṣetra sātā vṛtra hatyeṣu pūrum 
SA_GV01_rvh1-10u-10630	RV_7,019.04a tvaṃ nṛbhir nṛmaṇo devavītau bhūrīṇi vṛtrā haryaśva haṃsi /	tvam nṛbhiḥ nṛmaṇaḥ deva vītau bhūrīṇi vṛtrā haryaśva haṃsi 
SA_GV01_rvh1-10u-10631	RV_7,019.04c tvaṃ ni dasyuṃ cumuriṃ dhuniṃ cāsvāpayo dabhītaye suhantu //	tvam ni dasyum cumurim dhunim ca asvāpayaḥ dabhītaye su hantu 
SA_GV01_rvh1-10u-10632	RV_7,019.05a tava cyautnāni vajrahasta tāni nava yat puro navatiṃ ca sadyaḥ /	tava cyautnāni vajrahasta tāni nava yat puras navatim ca sadyas 
SA_GV01_rvh1-10u-10633	RV_7,019.05c niveśane śatatamāviveṣīr ahañ ca vṛtraṃ namucim utāhan //	niveśane śatatama aviveṣīḥ aham ca vṛtram namucim uta ahan 
SA_GV01_rvh1-10u-10634	RV_7,019.06a sanā tā ta indra bhojanāni rātahavyāya dāśuṣe sudāse /	sanā tā te indra bhojanāni rāta havyāya dāśuṣe sudāse 
SA_GV01_rvh1-10u-10635	RV_7,019.06c vṛṣṇe te harī vṛṣaṇā yunajmi vyantu brahmāṇi puruśāka vājam //	vṛṣṇe te harī vṛṣaṇā yunajmi vyantu brahmāṇi puruśāka vājam 
SA_GV01_rvh1-10u-10636	RV_7,019.07a mā te asyāṃ sahasāvan pariṣṭāv aghāya bhūma harivaḥ parādai /	mā te asyām sahasāvan pariṣṭau aghāya bhūma harivas parādai 
SA_GV01_rvh1-10u-10637	RV_7,019.07c trāyasva no 'vṛkebhir varūthais tava priyāsaḥ sūriṣu syāma //	trāyasva naḥ vṛkebhiḥ varūthaiḥ tava priyāsaḥ sūriṣu syāma 
SA_GV01_rvh1-10u-10638	RV_7,019.08a priyāsa it te maghavann abhiṣṭau naro madema śaraṇe sakhāyaḥ /	priyāsaḥ id te maghavan abhiṣṭau naraḥ madema śaraṇe sakhāyaḥ 
SA_GV01_rvh1-10u-10639	RV_7,019.08c ni turvaśaṃ ni yādvaṃ śiśīhy atithigvāya śaṃsyaṃ kariṣyan //	ni turvaśam ni yādvam śiśīhi atithigvāya śaṃsyam kariṣyan 
SA_GV01_rvh1-10u-10640	RV_7,019.09a sadyaś cin nu te maghavann abhiṣṭau naraḥ śaṃsanty ukthaśāsa ukthā /	sadyas cit nu te maghavan abhiṣṭau naraḥ śaṃsanti uktha śāsaḥ ukthā 
SA_GV01_rvh1-10u-10641	RV_7,019.09c ye te havebhir vi paṇīṃr adāśann asmān vṛṇīṣva yujyāya tasmai //	ye te havebhiḥ vi paṇīṃr adāśan asmān vṛṇīṣva yujyāya tasmai 
SA_GV01_rvh1-10u-10642	RV_7,019.10a ete stomā narāṃ nṛtama tubhyam asmadryañco dadato maghāni /	ete stomāḥ narām nṛtama tubhyam asmadryañcaḥ dadataḥ maghāni 
SA_GV01_rvh1-10u-10643	RV_7,019.10c teṣām indra vṛtrahatye śivo bhūḥ sakhā ca śūro 'vitā ca nṛṇām //	teṣām indra vṛtra hatye śivaḥ bhūḥ sakhā ca śūraḥ vitā ca nṛṇām 
SA_GV01_rvh1-10u-10644	RV_7,019.11a nū indra śūra stavamāna ūtī brahmajūtas tanvā vāvṛdhasva /	nu indra śūra stavamānaḥ ūtī brahma jūtaḥ tanvā vāvṛdhasva 
SA_GV01_rvh1-10u-10645	RV_7,019.11c upa no vājān mimīhy upa stīn yūyam pāta svastibhiḥ sadā naḥ //	upa naḥ vājān mimīhi upa stīn yūyam pāta svastibhiḥ sadā naḥ 
SA_GV01_rvh1-10u-10646	RV_7,020.01a ugro jajñe vīryāya svadhāvāñ cakrir apo naryo yat kariṣyan /	ugraḥ jajñe vīryāya svadhāvān cakriḥ apaḥ naryaḥ yat kariṣyan 
SA_GV01_rvh1-10u-10647	RV_7,020.01c jagmir yuvā nṛṣadanam avobhis trātā na indra enaso mahaś cit //	jagmiḥ yuvā nṛṣadanam avobhiḥ trātā naḥ indraḥ enasaḥ mahaḥ cit 
SA_GV01_rvh1-10u-10648	RV_7,020.02a hantā vṛtram indraḥ śūśuvānaḥ prāvīn nu vīro jaritāram ūtī /	hantā vṛtram indraḥ śūśuvānaḥ prāvīt nu vīraḥ jaritāram ūtī 
SA_GV01_rvh1-10u-10649	RV_7,020.02c kartā sudāse aha vā u lokaṃ dātā vasu muhur ā dāśuṣe bhūt //	kartā sudāse aha vai u lokam dātā vasu muhur ā dāśuṣe bhūt 
SA_GV01_rvh1-10u-10650	RV_7,020.03a yudhmo anarvā khajakṛt samadvā śūraḥ satrāṣāḍ januṣem aṣāḷhaḥ /	yudhmaḥ anarvā khaja kṛt samadvā śūraḥ satrāṣāh januṣā īm aṣāḷhaḥ 
SA_GV01_rvh1-10u-10651	RV_7,020.03c vy āsa indraḥ pṛtanāḥ svojā adhā viśvaṃ śatrūyantaṃ jaghāna //	vi āsa indraḥ pṛtanāḥ su ojāḥ adhā viśvam śatrūyantam jaghāna 
SA_GV01_rvh1-10u-10652	RV_7,020.04a ubhe cid indra rodasī mahitvā paprātha taviṣībhis tuviṣmaḥ /	ubhe cit indra rodasī mahitvā paprātha taviṣībhiḥ tuviṣmas 
SA_GV01_rvh1-10u-10653	RV_7,020.04c ni vajram indro harivān mimikṣan sam andhasā madeṣu vā uvoca //	ni vajram indraḥ harivān mimikṣan sam andhasā madeṣu vai uvoca 
SA_GV01_rvh1-10u-10654	RV_7,020.05a vṛṣā jajāna vṛṣaṇaṃ raṇāya tam u cin nārī naryaṃ sasūva /	vṛṣā jajāna vṛṣaṇam raṇāya tam u cit nārī naryam sasūva 
SA_GV01_rvh1-10u-10655	RV_7,020.05c pra yaḥ senānīr adha nṛbhyo astīnaḥ satvā gaveṣaṇaḥ sa dhṛṣṇuḥ //	pra yaḥ senā nīḥ adha nṛbhyaḥ astīnaḥ satvā gaveṣaṇaḥ sa dhṛṣṇuḥ 
SA_GV01_rvh1-10u-10656	RV_7,020.06a nū cit sa bhreṣate jano na reṣan mano yo asya ghoram āvivāsāt /	nu cit sa bhreṣate janaḥ na reṣat manaḥ yaḥ asya ghoram āvivāsāt 
SA_GV01_rvh1-10u-10657	RV_7,020.06c yajñair ya indre dadhate duvāṃsi kṣayat sa rāya ṛtapā ṛtejāḥ //	yajñaiḥ yaḥ indre dadhate duvāṃsi kṣayat sa rāyaḥ ṛta pāḥ ṛtejāḥ 
SA_GV01_rvh1-10u-10658	RV_7,020.07a yad indra pūrvo aparāya śikṣann ayaj jyāyān kanīyaso deṣṇam /	yat indra pūrvaḥ aparāya śikṣan ayat jyāyān kanīyasaḥ deṣṇam 
SA_GV01_rvh1-10u-10659	RV_7,020.07c amṛta it pary āsīta dūram ā citra citryam bharā rayiṃ naḥ //	amṛte id pari āsīta dūram ā citra citryam bhara rayim naḥ 
SA_GV01_rvh1-10u-10660	RV_7,020.08a yas ta indra priyo jano dadāśad asan nireke adrivaḥ sakhā te /	yaḥ te indra priyaḥ janaḥ dadāśat asat nireke adrivas sakhā te 
SA_GV01_rvh1-10u-10661	RV_7,020.08c vayaṃ te asyāṃ sumatau caniṣṭhāḥ syāma varūthe aghnato nṛpītau //	vayam te asyām sumatau caniṣṭhāḥ syāma varūthe a ghnataḥ nṛ pītau 
SA_GV01_rvh1-10u-10662	RV_7,020.09a eṣa stomo acikradad vṛṣā ta uta stāmur maghavann akrapiṣṭa /	eṣa stomaḥ acikradat vṛṣā te uta stāmuḥ maghavan akrapiṣṭa 
SA_GV01_rvh1-10u-10663	RV_7,020.09c rāyas kāmo jaritāraṃ ta āgan tvam aṅga śakra vasva ā śako naḥ //	rāyaḥ kāmaḥ jaritāram te āgan tvam aṅga śakra vasvaḥ ā śakaḥ naḥ 
SA_GV01_rvh1-10u-10664	RV_7,020.10a sa na indra tvayatāyā iṣe dhās tmanā ca ye maghavāno junanti /	sa naḥ indra tvayatāyai iṣe dhāḥ tmanā ca ye maghavānaḥ junanti 
SA_GV01_rvh1-10u-10665	RV_7,020.10c vasvī ṣu te jaritre astu śaktir yūyam pāta svastibhiḥ sadā naḥ //	vasvī su te jaritre astu śaktiḥ yūyam pāta svastibhiḥ sadā naḥ 
SA_GV01_rvh1-10u-10666	RV_7,021.01a asāvi devaṃ goṛjīkam andho ny asminn indro januṣem uvoca /	asāvi devam goṛjīkam andhaḥ ni asmin indraḥ januṣā īm uvoca 
SA_GV01_rvh1-10u-10667	RV_7,021.01c bodhāmasi tvā haryaśva yajñair bodhā na stomam andhaso madeṣu //	bodhāmasi tvā hari aśva yajñaiḥ bodha naḥ stomam andhasaḥ madeṣu 
SA_GV01_rvh1-10u-10668	RV_7,021.02a pra yanti yajñaṃ vipayanti barhiḥ somamādo vidathe dudhravācaḥ /	pra yanti yajñam vipayanti barhiḥ somamādaḥ vidathe dudhra vācaḥ 
SA_GV01_rvh1-10u-10669	RV_7,021.02c ny u bhriyante yaśaso gṛbhād ā dūraupabdo vṛṣaṇo nṛṣācaḥ //	ni u bhriyante yaśasaḥ gṛbhāt ā dūraupabdaḥ vṛṣaṇaḥ nṛṣācaḥ 
SA_GV01_rvh1-10u-10670	RV_7,021.03a tvam indra sravitavā apas kaḥ pariṣṭhitā ahinā śūra pūrvīḥ /	tvam indra sravitavai apaḥ kaḥ pariṣṭhitāḥ ahinā śūra pūrvīḥ 
SA_GV01_rvh1-10u-10671	RV_7,021.03c tvad vāvakre rathyo na dhenā rejante viśvā kṛtrimāṇi bhīṣā //	tvat vāvakre rathyaḥ na dhenāḥ rejante viśvā kṛtrimāṇi bhīṣā 
SA_GV01_rvh1-10u-10672	RV_7,021.04a bhīmo viveṣāyudhebhir eṣām apāṃsi viśvā naryāṇi vidvān /	bhīmaḥ viveṣa āyudhebhiḥ eṣām apāṃsi viśvā naryāṇi vidvān 
SA_GV01_rvh1-10u-10673	RV_7,021.04c indraḥ puro jarhṛṣāṇo vi dūdhod vi vajrahasto mahinā jaghāna //	indraḥ puraḥ jarhṛṣāṇaḥ vi dūdhot vi vajra hastaḥ mahinā jaghāna 
SA_GV01_rvh1-10u-10674	RV_7,021.05a na yātava indra jūjuvur no na vandanā śaviṣṭha vedyābhiḥ /	na yātavaḥ indra jūjuvuḥ naḥ na vandanā śaviṣṭha vedyābhiḥ 
SA_GV01_rvh1-10u-10675	RV_7,021.05c sa śardhad aryo viṣuṇasya jantor mā śiśnadevā api gur ṛtaṃ naḥ //	sa śardhat aryaḥ viṣuṇasya jantoḥ mā śiśna devāḥ api guḥ ṛtam naḥ 
SA_GV01_rvh1-10u-10676	RV_7,021.06a abhi kratvendra bhūr adha jman na te vivyaṅ mahimānaṃ rajāṃsi /	abhi kratvā indra bhūḥ adha jman na te vivyak mahimānam rajāṃsi 
SA_GV01_rvh1-10u-10677	RV_7,021.06c svenā hi vṛtraṃ śavasā jaghantha na śatrur antaṃ vividad yudhā te //	svena hi vṛtram śavasā jaghantha na śatruḥ antam vividat yudhā te 
SA_GV01_rvh1-10u-10678	RV_7,021.07a devāś cit te asuryāya pūrve 'nu kṣatrāya mamire sahāṃsi /	devāḥ cit te asuryāya pūrve nu kṣatrāya mamire sahāṃsi 
SA_GV01_rvh1-10u-10679	RV_7,021.07c indro maghāni dayate viṣahyendraṃ vājasya johuvanta sātau //	indraḥ maghāni dayate viṣahya indram vājasya johuvanta sātau 
SA_GV01_rvh1-10u-10680	RV_7,021.08a kīriś cid dhi tvām avase juhāveśānam indra saubhagasya bhūreḥ /	kīriḥ cit hi tvām avase juhāva īśānam indra saubhagasya bhūreḥ 
SA_GV01_rvh1-10u-10681	RV_7,021.08c avo babhūtha śatamūte asme abhikṣattus tvāvato varūtā //	avas babhūtha śatamūte asme abhikṣattuḥ tvāvataḥ varūtā 
SA_GV01_rvh1-10u-10682	RV_7,021.09a sakhāyas ta indra viśvaha syāma namovṛdhāso mahinā tarutra /	sakhāyaḥ te indra viśvaha syāma namaḥ vṛdhāsaḥ mahinā tarutra 
SA_GV01_rvh1-10u-10683	RV_7,021.09c vanvantu smā te 'vasā samīke 'bhītim aryo vanuṣāṃ śavāṃsi //	vanvantu smā te vasā samīke bhītim aryaḥ vanuṣām śavāṃsi 
SA_GV01_rvh1-10u-10684	RV_7,021.10a sa na indra tvayatāyā iṣe dhās tmanā ca ye maghavāno junanti /	sa naḥ indra tvayatāyai iṣe dhāḥ tmanā ca ye maghavānaḥ junanti 
SA_GV01_rvh1-10u-10685	RV_7,021.10c vasvī ṣu te jaritre astu śaktir yūyam pāta svastibhiḥ sadā naḥ //	vasvī su te jaritre astu śaktiḥ yūyam pāta svastibhiḥ sadā naḥ 
SA_GV01_rvh1-10u-10686	RV_7,022.01a pibā somam indra mandatu tvā yaṃ te suṣāva haryaśvādriḥ /	pibā somam indra mandatu tvā yam te suṣāva haryaśva adriḥ 
SA_GV01_rvh1-10u-10687	RV_7,022.01c sotur bāhubhyāṃ suyato nārvā //	sotuḥ bāhubhyām su yataḥ na arvā 
SA_GV01_rvh1-10u-10688	RV_7,022.02a yas te mado yujyaś cārur asti yena vṛtrāṇi haryaśva haṃsi /	yaḥ te madaḥ yujyaḥ cāruḥ asti yena vṛtrāṇi haryaśva haṃsi 
SA_GV01_rvh1-10u-10689	RV_7,022.02c sa tvām indra prabhūvaso mamattu //	sa tvām indra prabhūvaso mamattu 
SA_GV01_rvh1-10u-10690	RV_7,022.03a bodhā su me maghavan vācam emāṃ yāṃ te vasiṣṭho arcati praśastim /	bodha su me maghavan vācam ā imām yām te vasiṣṭhaḥ arcati praśastim 
SA_GV01_rvh1-10u-10691	RV_7,022.03c imā brahma sadhamāde juṣasva //	imā brahma sadhamāde juṣasva 
SA_GV01_rvh1-10u-10692	RV_7,022.04a śrudhī havaṃ vipipānasyādrer bodhā viprasyārcato manīṣām /	śrudhi havam vipipānasya adreḥ bodha viprasya arcataḥ manīṣām 
SA_GV01_rvh1-10u-10693	RV_7,022.04c kṛṣvā duvāṃsy antamā sacemā //	kṛṣva duvāṃsi antamā sacā imā 
SA_GV01_rvh1-10u-10694	RV_7,022.05a na te giro api mṛṣye turasya na suṣṭutim asuryasya vidvān /	na te giraḥ api mṛṣye turasya na suṣṭutim asuryasya vidvān 
SA_GV01_rvh1-10u-10695	RV_7,022.05c sadā te nāma svayaśo vivakmi //	sadā te nāma sva yaśaḥ vivakmi 
SA_GV01_rvh1-10u-10696	RV_7,022.06a bhūri hi te savanā mānuṣeṣu bhūri manīṣī havate tvām it /	bhūri hi te savanā mānuṣeṣu bhūri manīṣī havate tvām id 
SA_GV01_rvh1-10u-10697	RV_7,022.06c māre asman maghavañ jyok kaḥ //	mā āre asmat maghavan jyok kaḥ 
SA_GV01_rvh1-10u-10698	RV_7,022.07a tubhyed imā savanā śūra viśvā tubhyam brahmāṇi vardhanā kṛṇomi /	tubhya id imā savanā śūra viśvā tubhyam brahmāṇi vardhanā kṛṇomi 
SA_GV01_rvh1-10u-10699	RV_7,022.07c tvaṃ nṛbhir havyo viśvadhāsi //	tvam nṛbhiḥ havyaḥ viśvadha asi 
SA_GV01_rvh1-10u-10700	RV_7,022.08a nū cin nu te manyamānasya dasmod aśnuvanti mahimānam ugra /	nu cit nu te manyamānasya dasma ud aśnuvanti mahimānam ugra 
SA_GV01_rvh1-10u-10701	RV_7,022.08c na vīryam indra te na rādhaḥ //	na vīryam indra te na rādhaḥ 
SA_GV01_rvh1-10u-10702	RV_7,022.09a ye ca pūrva ṛṣayo ye ca nūtnā indra brahmāṇi janayanta viprāḥ /	ye ca pūrve ṛṣayaḥ ye ca nūtnāḥ indra brahmāṇi janayanta viprāḥ 
SA_GV01_rvh1-10u-10703	RV_7,022.09c asme te santu sakhyā śivāni yūyam pāta svastibhiḥ sadā naḥ //	asme te santu sakhyā śivāni yūyam pāta svastibhiḥ sadā naḥ 
SA_GV01_rvh1-10u-10704	RV_7,023.01a ud u brahmāṇy airata śravasyendraṃ samarye mahayā vasiṣṭha /	ud u brahmāṇi airata śravasyā indram samarye mahaya vasiṣṭha 
SA_GV01_rvh1-10u-10705	RV_7,023.01c ā yo viśvāni śavasā tatānopaśrotā ma īvato vacāṃsi //	ā yaḥ viśvāni śavasā tatāna upaśrotā me īvataḥ vacāṃsi 
SA_GV01_rvh1-10u-10706	RV_7,023.02a ayāmi ghoṣa indra devajāmir irajyanta yac churudho vivāci /	ayāmi ghoṣaḥ indra deva jāmiḥ irajyanta yat śurudhaḥ vivāci 
SA_GV01_rvh1-10u-10707	RV_7,023.02c nahi svam āyuś cikite janeṣu tānīd aṃhāṃsy ati parṣy asmān //	nahi svam āyuḥ cikite janeṣu tāni id aṃhāṃsi ati parṣi asmān 
SA_GV01_rvh1-10u-10708	RV_7,023.03a yuje rathaṃ gaveṣaṇaṃ haribhyām upa brahmāṇi jujuṣāṇam asthuḥ /	yuje ratham gaveṣaṇam haribhyām upa brahmāṇi jujuṣāṇam asthuḥ 
SA_GV01_rvh1-10u-10709	RV_7,023.03c vi bādhiṣṭa sya rodasī mahitvendro vṛtrāṇy apratī jaghanvān //	vi bādhiṣṭa sya rodasī mahitvā indraḥ vṛtrāṇi apratī jaghanvān 
SA_GV01_rvh1-10u-10710	RV_7,023.04a āpaś cit pipyu staryo na gāvo nakṣann ṛtaṃ jaritāras ta indra /	āpaḥ cit pipyuḥ staryaḥ na gāvaḥ nakṣan ṛtam jaritāraḥ te indra 
SA_GV01_rvh1-10u-10711	RV_7,023.04c yāhi vāyur na niyuto no acchā tvaṃ hi dhībhir dayase vi vājān //	yāhi vāyuḥ na niyutaḥ naḥ acchā tvam hi dhībhiḥ dayase vi vājān 
SA_GV01_rvh1-10u-10712	RV_7,023.05a te tvā madā indra mādayantu śuṣmiṇaṃ tuvirādhasaṃ jaritre /	te tvā madāḥ indra mādayantu śuṣmiṇam tuvi rādhasam jaritre 
SA_GV01_rvh1-10u-10713	RV_7,023.05c eko devatrā dayase hi martān asmiñ chūra savane mādayasva //	ekaḥ devatrā dayase hi martān asmin śūra savane mādayasva 
SA_GV01_rvh1-10u-10714	RV_7,023.06a eved indraṃ vṛṣaṇaṃ vajrabāhuṃ vasiṣṭhāso abhy arcanty arkaiḥ /	eva id indram vṛṣaṇam vajra bāhum vasiṣṭhāsaḥ abhī arcanti arkaiḥ 
SA_GV01_rvh1-10u-10715	RV_7,023.06c sa na stuto vīravad dhātu gomad yūyam pāta svastibhiḥ sadā naḥ //	sa naḥ stutaḥ vīravat dhātu gomat yūyam pāta svastibhiḥ sadā naḥ 
SA_GV01_rvh1-10u-10716	RV_7,024.01a yoniṣ ṭa indra sadane akāri tam ā nṛbhiḥ puruhūta pra yāhi /	yoniḥ te indra sadane akāri tam ā nṛbhiḥ puruhūta pra yāhi 
SA_GV01_rvh1-10u-10717	RV_7,024.01c aso yathā no 'vitā vṛdhe ca dado vasūni mamadaś ca somaiḥ //	asaḥ yathā naḥ vitā vṛdhe ca dadaḥ vasūni mamadaḥ ca somaiḥ 
SA_GV01_rvh1-10u-10718	RV_7,024.02a gṛbhītaṃ te mana indra dvibarhāḥ sutaḥ somaḥ pariṣiktā madhūni /	gṛbhītam te manaḥ indra dvibarhāḥ sutaḥ somaḥ pariṣiktā madhūni 
SA_GV01_rvh1-10u-10719	RV_7,024.02c visṛṣṭadhenā bharate suvṛktir iyam indraṃ johuvatī manīṣā //	visṛṣṭa dhenāḥ bharate suvṛktiḥ iyam indram johuvatī manīṣā 
SA_GV01_rvh1-10u-10720	RV_7,024.03a ā no diva ā pṛthivyā ṛjīṣinn idam barhiḥ somapeyāya yāhi /	ā naḥ divaḥ ā pṛthivyāḥ ṛjīṣin idam barhiḥ soma peyāya yāhi 
SA_GV01_rvh1-10u-10721	RV_7,024.03c vahantu tvā harayo madryañcam āṅgūṣam acchā tavasam madāya //	vahantu tvā harayaḥ madryañcam āṅgūṣam acchā tavasam madāya 
SA_GV01_rvh1-10u-10722	RV_7,024.04a ā no viśvābhir ūtibhiḥ sajoṣā brahma juṣāṇo haryaśva yāhi /	ā naḥ viśvābhiḥ ūtibhiḥ sajoṣāḥ brahma juṣāṇaḥ haryaśva yāhi 
SA_GV01_rvh1-10u-10723	RV_7,024.04c varīvṛjat sthavirebhiḥ suśiprāsme dadhad vṛṣaṇaṃ śuṣmam indra //	varīvṛjat sthavirebhiḥ su śiprā asme dadhat vṛṣaṇam śuṣmam indra 
SA_GV01_rvh1-10u-10724	RV_7,024.05a eṣa stomo maha ugrāya vāhe dhurīvātyo na vājayann adhāyi /	eṣa stomaḥ mahe ugrāya vāhe dhuri iva atyaḥ na vājayan adhāyi 
SA_GV01_rvh1-10u-10725	RV_7,024.05c indra tvāyam arka īṭṭe vasūnāṃ divīva dyām adhi naḥ śromataṃ dhāḥ //	indra tvā ayam arkaḥ īṭṭe vasūnām divi iva dyām adhi naḥ śromatam dhāḥ 
SA_GV01_rvh1-10u-10726	RV_7,024.06a evā na indra vāryasya pūrdhi pra te mahīṃ sumatiṃ vevidāma /	eva naḥ indra vāryasya pūrdhi pra te mahīm sumatim vevidāma 
SA_GV01_rvh1-10u-10727	RV_7,024.06c iṣam pinva maghavadbhyaḥ suvīrāṃ yūyam pāta svastibhiḥ sadā naḥ //	iṣam pinva maghavadbhyaḥ su vīrām yūyam pāta svastibhiḥ sadā naḥ 
SA_GV01_rvh1-10u-10728	RV_7,025.01a ā te maha indroty ugra samanyavo yat samaranta senāḥ /	ā te mahaḥ indra ūtī ugra samanyavaḥ yat samaranta senāḥ 
SA_GV01_rvh1-10u-10729	RV_7,025.01c patāti didyun naryasya bāhvor mā te mano viṣvadryag vi cārīt //	patāti didyut naryasya bāhvoḥ mā te manaḥ viṣvadryak vi cārīt 
SA_GV01_rvh1-10u-10730	RV_7,025.02a ni durga indra śnathihy amitrāṃ abhi ye no martāso amanti /	ni durge indra śnathihi amitrān abhi ye naḥ martāsaḥ amanti 
SA_GV01_rvh1-10u-10731	RV_7,025.02c āre taṃ śaṃsaṃ kṛṇuhi ninitsor ā no bhara sambharaṇaṃ vasūnām //	āre tam śaṃsam kṛṇuhi ninitsoḥ ā naḥ bhara sambharaṇam vasūnām 
SA_GV01_rvh1-10u-10732	RV_7,025.03a śataṃ te śiprinn ūtayaḥ sudāse sahasraṃ śaṃsā uta rātir astu /	śatam te śiprin ūtayaḥ sudāse sahasram śaṃsāḥ uta rātiḥ astu 
SA_GV01_rvh1-10u-10733	RV_7,025.03c jahi vadhar vanuṣo martyasyāsme dyumnam adhi ratnaṃ ca dhehi //	jahi vadhar vanuṣaḥ martyasya asme dyumnam adhi ratnam ca dhehi 
SA_GV01_rvh1-10u-10734	RV_7,025.04a tvāvato hīndra kratve asmi tvāvato 'vituḥ śūra rātau /	tvāvataḥ hi indra kratve asmi tvāvataḥ vituḥ śūra rātau 
SA_GV01_rvh1-10u-10735	RV_7,025.04c viśved ahāni taviṣīva ugraṃ okaḥ kṛṇuṣva harivo na mardhīḥ //	viśvā id ahāni taviṣīvas ugram okaḥ kṛṇuṣva harivas na mardhīḥ 
SA_GV01_rvh1-10u-10736	RV_7,025.05a kutsā ete haryaśvāya śūṣam indre saho devajūtam iyānāḥ /	kutsāḥ ete haryaśvāya śūṣam indre sahaḥ deva jūtam iyānāḥ 
SA_GV01_rvh1-10u-10737	RV_7,025.05c satrā kṛdhi suhanā śūra vṛtrā vayaṃ tarutrāḥ sanuyāma vājam //	satrā kṛdhi su hanā śūra vṛtrā vayam tarutrāḥ sanuyāma vājam 
SA_GV01_rvh1-10u-10738	RV_7,025.06a evā na indra vāryasya pūrdhi pra te mahīṃ sumatiṃ vevidāma /	eva naḥ indra vāryasya pūrdhi pra te mahīm sumatim vevidāma 
SA_GV01_rvh1-10u-10739	RV_7,025.06c iṣam pinva maghavadbhyaḥ suvīrāṃ yūyam pāta svastibhiḥ sadā naḥ //	iṣam pinva maghavadbhyaḥ su vīrām yūyam pāta svastibhiḥ sadā naḥ 
SA_GV01_rvh1-10u-10740	RV_7,026.01a na soma indram asuto mamāda nābrahmāṇo maghavānaṃ sutāsaḥ /	na somaḥ indram a sutaḥ mamāda na abrahmāṇaḥ maghavānam sutāsaḥ 
SA_GV01_rvh1-10u-10741	RV_7,026.01c tasmā ukthaṃ janaye yaj jujoṣan nṛvan navīyaḥ śṛṇavad yathā naḥ //	tasmai uktham janaye yat jujoṣat nṛvat navīyaḥ śṛṇavat yathā naḥ 
SA_GV01_rvh1-10u-10742	RV_7,026.02a uktha-ukthe soma indram mamāda nīthe-nīthe maghavānaṃ sutāsaḥ /	uktha aukthe somaḥ indram mamāda nīthenīthe maghavānam sutāsaḥ 
SA_GV01_rvh1-10u-10743	RV_7,026.02c yad īṃ sabādhaḥ pitaraṃ na putrāḥ samānadakṣā avase havante //	yat īm sabādhaḥ pitaram na putrāḥ samāna dakṣāḥ avase havante 
SA_GV01_rvh1-10u-10744	RV_7,026.03a cakāra tā kṛṇavan nūnam anyā yāni bruvanti vedhasaḥ suteṣu /	cakāra tā kṛṇavat nūnam anyā yāni bruvanti vedhasaḥ suteṣu 
SA_GV01_rvh1-10u-10745	RV_7,026.03c janīr iva patir ekaḥ samāno ni māmṛje pura indraḥ su sarvāḥ //	janīḥ iva patiḥ ekaḥ samānaḥ ni māmṛje puraḥ indraḥ su sarvāḥ 
SA_GV01_rvh1-10u-10746	RV_7,026.04a evā tam āhur uta śṛṇva indra eko vibhaktā taraṇir maghānām /	eva tam āhuḥ uta śṛṇve indraḥ ekaḥ vibhaktā taraṇiḥ maghānām 
SA_GV01_rvh1-10u-10747	RV_7,026.04c mithastura ūtayo yasya pūrvīr asme bhadrāṇi saścata priyāṇi //	mithasturaḥ ūtayaḥ yasya pūrvīḥ asme bhadrāṇi saścata priyāṇi 
SA_GV01_rvh1-10u-10748	RV_7,026.05a evā vasiṣṭha indram ūtaye nṝn kṛṣṭīnāṃ vṛṣabhaṃ sute gṛṇāti /	eva vasiṣṭhaḥ indram ūtaye nṝn kṛṣṭīnām vṛṣabham sute gṛṇāti 
SA_GV01_rvh1-10u-10749	RV_7,026.05c sahasriṇa upa no māhi vājān yūyam pāta svastibhiḥ sadā naḥ //	sahasriṇaḥ upa naḥ māhi vājān yūyam pāta svastibhiḥ sadā naḥ 
SA_GV01_rvh1-10u-10750	RV_7,027.01a indraṃ naro nemadhitā havante yat pāryā yunajate dhiyas tāḥ /	indram naraḥ nemadhitā havante yat pāryā yunajate dhiyaḥ tāḥ 
SA_GV01_rvh1-10u-10751	RV_7,027.01c śūro nṛṣātā śavasaś cakāna ā gomati vraje bhajā tvaṃ naḥ //	śūraḥ nṛṣātā śavasaḥ cakānaḥ ā gomati vraje bhaja tvam naḥ 
SA_GV01_rvh1-10u-10752	RV_7,027.02a ya indra śuṣmo maghavan te asti śikṣā sakhibhyaḥ puruhūta nṛbhyaḥ /	yaḥ indra śuṣmaḥ maghavan te asti śikṣā sakhibhyaḥ puruhūta nṛbhyaḥ 
SA_GV01_rvh1-10u-10753	RV_7,027.02c tvaṃ hi dṛḷhā maghavan vicetā apā vṛdhi parivṛtaṃ na rādhaḥ //	tvam hi dṛḍhā maghavan vicetāḥ apa ā vṛdhi parivṛtam na rādhaḥ 
SA_GV01_rvh1-10u-10754	RV_7,027.03a indro rājā jagataś carṣaṇīnām adhi kṣami viṣurūpaṃ yad asti /	indraḥ rājā jagataḥ carṣaṇīnām adhi kṣami viṣurūpam yat asti 
SA_GV01_rvh1-10u-10755	RV_7,027.03c tato dadāti dāśuṣe vasūni codad rādha upastutaś cid arvāk //	tatas dadāti dāśuṣe vasūni codat rādhaḥ upastutaḥ cit arvāk 
SA_GV01_rvh1-10u-10756	RV_7,027.04a nū cin na indro maghavā sahūtī dāno vājaṃ ni yamate na ūtī /	nu cit naḥ indraḥ maghavā sahūtī dānaḥ vājam ni yamate naḥ ūtī 
SA_GV01_rvh1-10u-10757	RV_7,027.04c anūnā yasya dakṣiṇā pīpāya vāmaṃ nṛbhyo abhivītā sakhibhyaḥ //	anūnā yasya dakṣiṇā pīpāya vāmam nṛbhyaḥ abhivītā sakhibhyaḥ 
SA_GV01_rvh1-10u-10758	RV_7,027.05a nū indra rāye varivas kṛdhī na ā te mano vavṛtyāma maghāya /	nu indra rāye varivaḥ kṛdhī naḥ ā te manaḥ vavṛtyāma maghāya 
SA_GV01_rvh1-10u-10759	RV_7,027.05c gomad aśvāvad rathavad vyanto yūyam pāta svastibhiḥ sadā naḥ //	gomat aśvāvat rathavat vyantaḥ yūyam pāta svastibhiḥ sadā naḥ 
SA_GV01_rvh1-10u-10760	RV_7,028.01a brahmā ṇa indropa yāhi vidvān arvāñcas te harayaḥ santu yuktāḥ /	brahmā naḥ indra upa yāhi vidvān arvāñcaḥ te harayaḥ santu yuktāḥ 
SA_GV01_rvh1-10u-10761	RV_7,028.01c viśve cid dhi tvā vihavanta martā asmākam ic chṛṇuhi viśvaminva //	viśve cit hi tvā vihavanta martāḥ asmākam id śṛṇuhi viśvaminva 
SA_GV01_rvh1-10u-10762	RV_7,028.02a havaṃ ta indra mahimā vy ānaḍ brahma yat pāsi śavasinn ṛṣīṇām /	havam te indra mahimā vi ānaṭ brahma yat pāsi śavasin ṛṣīṇām 
SA_GV01_rvh1-10u-10763	RV_7,028.02c ā yad vajraṃ dadhiṣe hasta ugra ghoraḥ san kratvā janiṣṭhā aṣāḷhaḥ //	ā yat vajram dadhiṣe haste ugra ghoraḥ san kratvā janiṣṭhāḥ aṣāḷhaḥ 
SA_GV01_rvh1-10u-10764	RV_7,028.03a tava praṇītīndra johuvānān saṃ yan nṝn na rodasī ninetha /	tava praṇītī indra johuvānān sam yat nṝn na rodasī ninetha 
SA_GV01_rvh1-10u-10765	RV_7,028.03c mahe kṣatrāya śavase hi jajñe 'tūtujiṃ cit tūtujir aśiśnat //	mahe kṣatrāya śavase hi jajñe tūtujim cit tūtujiḥ aśiśnat 
SA_GV01_rvh1-10u-10766	RV_7,028.04a ebhir na indrāhabhir daśasya durmitrāso hi kṣitayaḥ pavante /	ebhiḥ naḥ indra ahabhiḥ daśasya durmitrāsaḥ hi kṣitayaḥ pavante 
SA_GV01_rvh1-10u-10767	RV_7,028.04c prati yac caṣṭe anṛtam anenā ava dvitā varuṇo māyī naḥ sāt //	prati yat caṣṭe anṛtam anenāḥ ava dvitā varuṇaḥ māyī naḥ sāt 
SA_GV01_rvh1-10u-10768	RV_7,028.05a vocemed indram maghavānam enam maho rāyo rādhaso yad dadan naḥ /	vocema id indram maghavānam enam mahaḥ rāyaḥ rādhasaḥ yat dadan naḥ 
SA_GV01_rvh1-10u-10769	RV_7,028.05c yo arcato brahmakṛtim aviṣṭho yūyam pāta svastibhiḥ sadā naḥ //	yaḥ arcataḥ brahmakṛtim aviṣṭhaḥ yūyam pāta svastibhiḥ sadā naḥ 
SA_GV01_rvh1-10u-10770	RV_7,029.01a ayaṃ soma indra tubhyaṃ sunva ā tu pra yāhi harivas tadokāḥ /	ayam somaḥ indra tubhyam sunve ā tu pra yāhi harivas tad okāḥ 
SA_GV01_rvh1-10u-10771	RV_7,029.01c pibā tv asya suṣutasya cāror dado maghāni maghavann iyānaḥ //	pibā tu asya suṣutasya cāroḥ dadaḥ maghāni maghavan iyānaḥ 
SA_GV01_rvh1-10u-10772	RV_7,029.02a brahman vīra brahmakṛtiṃ juṣāṇo 'rvācīno haribhir yāhi tūyam /	brahman vīra brahmakṛtim juṣāṇaḥ rvācīnaḥ haribhiḥ yāhi tūyam 
SA_GV01_rvh1-10u-10773	RV_7,029.02c asminn ū ṣu savane mādayasvopa brahmāṇi śṛṇava imā naḥ //	asmin u su savane mādayasva upa brahmāṇi śṛṇavaḥ imā naḥ 
SA_GV01_rvh1-10u-10774	RV_7,029.03a kā te asty araṅkṛtiḥ sūktaiḥ kadā nūnaṃ te maghavan dāśema /	kā te asti araṅkṛtiḥ sūktaiḥ kadā nūnam te maghavan dāśema 
SA_GV01_rvh1-10u-10775	RV_7,029.03c viśvā matīr ā tatane tvāyādhā ma indra śṛṇavo havemā //	viśvāḥ matīḥ ā tatane tvāyā adhā me indra śṛṇavaḥ havā imā 
SA_GV01_rvh1-10u-10776	RV_7,029.04a uto ghā te puruṣyā id āsan yeṣām pūrveṣām aśṛṇor ṛṣīṇām /	uta u gha te puruṣyāḥ id āsan yeṣām pūrveṣām aśṛṇoḥ ṛṣīṇām 
SA_GV01_rvh1-10u-10777	RV_7,029.04c adhāhaṃ tvā maghavañ johavīmi tvaṃ na indrāsi pramatiḥ piteva //	adha aham tvā maghavam johavīmi tvam naḥ indra asi pramatiḥ pitā iva 
SA_GV01_rvh1-10u-10778	RV_7,029.05a vocemed indram maghavānam enam maho rāyo rādhaso yad dadan naḥ /	vocema id indram maghavānam enam mahaḥ rāyaḥ rādhasaḥ yat dadan naḥ 
SA_GV01_rvh1-10u-10779	RV_7,029.05c yo arcato brahmakṛtim aviṣṭho yūyam pāta svastibhiḥ sadā naḥ //	yaḥ arcataḥ brahmakṛtim aviṣṭhaḥ yūyam pāta svastibhiḥ sadā naḥ 
SA_GV01_rvh1-10u-10780	RV_7,030.01a ā no deva śavasā yāhi śuṣmin bhavā vṛdha indra rāyo asya /	ā naḥ deva śavasā yāhi śuṣmin bhava vṛdhaḥ indra rāyaḥ asya 
SA_GV01_rvh1-10u-10781	RV_7,030.01c mahe nṛmṇāya nṛpate suvajra mahi kṣatrāya pauṃsyāya śūra //	mahe nṛmṇāya nṛpate su vajra mahi kṣatrāya pauṃsyāya śūra 
SA_GV01_rvh1-10u-10782	RV_7,030.02a havanta u tvā havyaṃ vivāci tanūṣu śūrāḥ sūryasya sātau /	havante u tvā havyam vivāci tanūṣu śūrāḥ sūryasya sātau 
SA_GV01_rvh1-10u-10783	RV_7,030.02c tvaṃ viśveṣu senyo janeṣu tvaṃ vṛtrāṇi randhayā suhantu //	tvam viśveṣu senyaḥ janeṣu tvam vṛtrāṇi randhaya su hantu 
SA_GV01_rvh1-10u-10784	RV_7,030.03a ahā yad indra sudinā vyucchān dadho yat ketum upamaṃ samatsu /	ahā yat indra sudinā vyucchān dadhaḥ yat ketum upamam samatsu 
SA_GV01_rvh1-10u-10785	RV_7,030.03c ny agniḥ sīdad asuro na hotā huvāno atra subhagāya devān //	ni agniḥ sīdat asuraḥ na hotā huvānaḥ atra subhagāya devān 
SA_GV01_rvh1-10u-10786	RV_7,030.04a vayaṃ te ta indra ye ca deva stavanta śūra dadato maghāni /	vayam te te indra ye ca deva stavanta śūra dadataḥ maghāni 
SA_GV01_rvh1-10u-10787	RV_7,030.04c yacchā sūribhya upamaṃ varūthaṃ svābhuvo jaraṇām aśnavanta //	yaccha sūribhyaḥ upamam varūtham su ābhuvaḥ jaraṇām aśnavanta 
SA_GV01_rvh1-10u-10788	RV_7,030.05a vocemed indram maghavānam enam maho rāyo rādhaso yad dadan naḥ /	vocema id indram maghavānam enam mahaḥ rāyaḥ rādhasaḥ yat dadan naḥ 
SA_GV01_rvh1-10u-10789	RV_7,030.05c yo arcato brahmakṛtim aviṣṭho yūyam pāta svastibhiḥ sadā naḥ //	yaḥ arcataḥ brahmakṛtim aviṣṭhaḥ yūyam pāta svastibhiḥ sadā naḥ 
SA_GV01_rvh1-10u-10790	RV_7,031.01a pra va indrāya mādanaṃ haryaśvāya gāyata /	pra vaḥ indrāya mādanam haryaśvāya gāyata 
SA_GV01_rvh1-10u-10791	RV_7,031.01c sakhāyaḥ somapāvne //	sakhāyaḥ soma pāvne 
SA_GV01_rvh1-10u-10792	RV_7,031.02a śaṃsed ukthaṃ sudānava uta dyukṣaṃ yathā naraḥ /	śaṃset uktham sudānavaḥ uta dyukṣam yathā naraḥ 
SA_GV01_rvh1-10u-10793	RV_7,031.02c cakṛmā satyarādhase //	cakṛma satya rādhase 
SA_GV01_rvh1-10u-10794	RV_7,031.03a tvaṃ na indra vājayus tvaṃ gavyuḥ śatakrato /	tvam naḥ indra vājayuḥ tvam gavyuḥ śatakrato 
SA_GV01_rvh1-10u-10795	RV_7,031.03c tvaṃ hiraṇyayur vaso //	tvam hiraṇyayuḥ vaso 
SA_GV01_rvh1-10u-10796	RV_7,031.04a vayam indra tvāyavo 'bhi pra ṇonumo vṛṣan /	vayam indra tvāyavaḥ bhi pra nonumaḥ vṛṣan 
SA_GV01_rvh1-10u-10797	RV_7,031.04c viddhī tv asya no vaso //	viddhi tu asya naḥ vaso 
SA_GV01_rvh1-10u-10798	RV_7,031.05a mā no nide ca vaktave 'ryo randhīr arāvṇe /	mā naḥ nide ca vaktave ryaḥ randhīḥ arāvṇe 
SA_GV01_rvh1-10u-10799	RV_7,031.05c tve api kratur mama //	tve api kratuḥ mama 
SA_GV01_rvh1-10u-10800	RV_7,031.06a tvaṃ varmāsi saprathaḥ puroyodhaś ca vṛtrahan /	tvam varmā asi saprathaḥ puras yodhaḥ ca vṛtrahan 
SA_GV01_rvh1-10u-10801	RV_7,031.06c tvayā prati bruve yujā //	tvayā prati bruve yujā 
SA_GV01_rvh1-10u-10802	RV_7,031.07a mahāṃ utāsi yasya te 'nu svadhāvarī sahaḥ /	mahān uta asi yasya te nu svadhāvarī sahaḥ 
SA_GV01_rvh1-10u-10803	RV_7,031.07c mamnāte indra rodasī //	mamnāte indra rodasī 
SA_GV01_rvh1-10u-10804	RV_7,031.08a taṃ tvā marutvatī pari bhuvad vāṇī sayāvarī /	tam tvā marutvatī pari bhuvat vāṇī sa yāvarī 
SA_GV01_rvh1-10u-10805	RV_7,031.08c nakṣamāṇā saha dyubhiḥ //	nakṣamāṇā saha dyubhiḥ 
SA_GV01_rvh1-10u-10806	RV_7,031.09a ūrdhvāsas tvānv indavo bhuvan dasmam upa dyavi /	ūrdhvāsaḥ tvā anu indavaḥ bhuvan dasmam upa dyavi 
SA_GV01_rvh1-10u-10807	RV_7,031.09c saṃ te namanta kṛṣṭayaḥ //	sam te namanta kṛṣṭayaḥ 
SA_GV01_rvh1-10u-10808	RV_7,031.10a pra vo mahe mahivṛdhe bharadhvam pracetase pra sumatiṃ kṛṇudhvam /	pra vaḥ mahe mahivṛdhe bharadhvam pracetase pra sumatim kṛṇudhvam 
SA_GV01_rvh1-10u-10809	RV_7,031.10c viśaḥ pūrvīḥ pra carā carṣaṇiprāḥ //	viśaḥ pūrvīḥ pra cara carṣaṇi prāḥ 
SA_GV01_rvh1-10u-10810	RV_7,031.11a uruvyacase mahine suvṛktim indrāya brahma janayanta viprāḥ /	uru vyacase mahine suvṛktim indrāya brahma janayanta viprāḥ 
SA_GV01_rvh1-10u-10811	RV_7,031.11c tasya vratāni na minanti dhīrāḥ //	tasya vratāni na minanti dhīrāḥ 
SA_GV01_rvh1-10u-10812	RV_7,031.12a indraṃ vāṇīr anuttamanyum eva satrā rājānaṃ dadhire sahadhyai /	indram vāṇīḥ anutta manyum eva satrā rājānam dadhire sahadhyai 
SA_GV01_rvh1-10u-10813	RV_7,031.12c haryaśvāya barhayā sam āpīn //	haryaśvāya barhayā sam āpīn 
SA_GV01_rvh1-10u-10814	RV_7,032.01a mo ṣu tvā vāghataś canāre asman ni rīraman /	mā u su tvā vāghataḥ cana āre asmat ni rīraman 
SA_GV01_rvh1-10u-10815	RV_7,032.01c ārāttāc cit sadhamādaṃ na ā gahīha vā sann upa śrudhi //	ārāttāt cit sadhamādam naḥ ā gahi iha vā san upa śrudhi 
SA_GV01_rvh1-10u-10816	RV_7,032.02a ime hi te brahmakṛtaḥ sute sacā madhau na makṣa āsate /	ime hi te brahma kṛtaḥ sute sacā madhau na makṣaḥ āsate 
SA_GV01_rvh1-10u-10817	RV_7,032.02c indre kāmaṃ jaritāro vasūyavo rathe na pādam ā dadhuḥ //	indre kāmam jaritāraḥ vasūyavaḥ rathe na pādam ā 
SA_GV01_rvh1-10u-10818	RV_7,032.03 rāyaskāmo vajrahastaṃ sudakṣiṇam putro na pitaraṃ huve //	rāyaskāmaḥ vajra hastam su dakṣiṇam putraḥ na pitaram huve 
SA_GV01_rvh1-10u-10819	RV_7,032.04a ima indrāya sunvire somāso dadhyāśiraḥ /	ime indrāya sunvire somāsaḥ dadhi āśiraḥ 
SA_GV01_rvh1-10u-10820	RV_7,032.04c tāṃ ā madāya vajrahasta pītaye haribhyāṃ yāhy oka ā //	tām ā madāya vajrahasta pītaye haribhyām yāhi okaḥ ā 
SA_GV01_rvh1-10u-10821	RV_7,032.05a śravac chrutkarṇa īyate vasūnāṃ nū cin no mardhiṣad giraḥ /	śravat śrutkarṇaḥ īyate vasūnām nu cit naḥ mardhiṣat giraḥ 
SA_GV01_rvh1-10u-10822	RV_7,032.05c sadyaś cid yaḥ sahasrāṇi śatā dadan nakir ditsantam ā minat //	sadyas cit yaḥ sahasrāṇi śatā dadat nakir ditsantam ā minat 
SA_GV01_rvh1-10u-10823	RV_7,032.06a sa vīro apratiṣkuta indreṇa śūśuve nṛbhiḥ /	sa vīraḥ apratiṣkutaḥ indreṇa śūśuve nṛbhiḥ 
SA_GV01_rvh1-10u-10824	RV_7,032.06c yas te gabhīrā savanāni vṛtrahan sunoty ā ca dhāvati //	yaḥ te gabhīrā savanāni vṛtrahan sunoti ā ca dhāvati 
SA_GV01_rvh1-10u-10825	RV_7,032.07a bhavā varūtham maghavan maghonāṃ yat samajāsi śardhataḥ /	bhava varūtham maghavan maghonām yat samajāsi śardhataḥ 
SA_GV01_rvh1-10u-10826	RV_7,032.07c vi tvāhatasya vedanam bhajemahy ā dūṇāśo bharā gayam //	vi tvā ahatasya vedanam bhajemahi ā dūṇāśaḥ bhara gayam 
SA_GV01_rvh1-10u-10827	RV_7,032.08a sunotā somapāvne somam indrāya vajriṇe /	sunota soma pāvne somam indrāya vajriṇe 
SA_GV01_rvh1-10u-10828	RV_7,032.08c pacatā paktīr avase kṛṇudhvam it pṛṇann it pṛṇate mayaḥ //	pacata paktīḥ avase kṛṇudhvam id pṛṇan id pṛṇate mayaḥ 
SA_GV01_rvh1-10u-10829	RV_7,032.09a mā sredhata somino dakṣatā mahe kṛṇudhvaṃ rāya ātuje /	mā sredhata sominaḥ dakṣata mahe kṛṇudhvam rāyaḥ ātuje 
SA_GV01_rvh1-10u-10830	RV_7,032.09c taraṇir ij jayati kṣeti puṣyati na devāsaḥ kavatnave //	taraṇiḥ id jayati kṣeti puṣyati na devāsaḥ kavatnave 
SA_GV01_rvh1-10u-10831	RV_7,032.10a nakiḥ sudāso ratham pary āsa na rīramat /	nakir sudāsaḥ ratham pari āsa na rīramat 
SA_GV01_rvh1-10u-10832	RV_7,032.10c indro yasyāvitā yasya maruto gamat sa gomati vraje //	indraḥ yasya avitā yasya marutaḥ gamat sa gomati vraje 
SA_GV01_rvh1-10u-10833	RV_7,032.11a gamad vājaṃ vājayann indra martyo yasya tvam avitā bhuvaḥ /	gamat vājam vājayan indra martyaḥ yasya tvam avitā bhuvaḥ 
SA_GV01_rvh1-10u-10834	RV_7,032.11c asmākam bodhy avitā rathānām asmākaṃ śūra nṛṇām //	asmākam bodhi avitā rathānām asmākam śūra nṛṇām 
SA_GV01_rvh1-10u-10835	RV_7,032.12a ud in nv asya ricyate 'ṃśo dhanaṃ na jigyuṣaḥ /	ud id nu asya ricyate ṃśaḥ dhanam na jigyuṣaḥ 
SA_GV01_rvh1-10u-10836	RV_7,032.12c ya indro harivān na dabhanti taṃ ripo dakṣaṃ dadhāti somini //	yaḥ indraḥ harivān na dabhanti tam ripaḥ dakṣam dadhāti somini 
SA_GV01_rvh1-10u-10837	RV_7,032.13a mantram akharvaṃ sudhitaṃ supeśasaṃ dadhāta yajñiyeṣv ā /	mantram akharvam sudhitam supeśasam dadhāta yajñiyeṣu ā 
SA_GV01_rvh1-10u-10838	RV_7,032.13c pūrvīś cana prasitayas taranti taṃ ya indre karmaṇā bhuvat //	pūrvīḥ cana prasitayaḥ taranti tam yaḥ indre karmaṇā bhuvat 
SA_GV01_rvh1-10u-10839	RV_7,032.14a kas tam indra tvāvasum ā martyo dadharṣati /	kaḥ tam indra tvāvasum ā martyaḥ dadharṣati 
SA_GV01_rvh1-10u-10840	RV_7,032.14c śraddhā it te maghavan pārye divi vājī vājaṃ siṣāsati //	śraddhā id te maghavan pārye divi vājī vājam siṣāsati 
SA_GV01_rvh1-10u-10841	RV_7,032.15a maghonaḥ sma vṛtrahatyeṣu codaya ye dadati priyā vasu /	maghonaḥ sma vṛtra hatyeṣu codaya ye dadati priyā vasu 
SA_GV01_rvh1-10u-10842	RV_7,032.15c tava praṇītī haryaśva sūribhir viśvā tarema duritā //	tava praṇītī haryaśva sūribhiḥ viśvā tarema duritā 
SA_GV01_rvh1-10u-10843	RV_7,032.16a taved indrāvamaṃ vasu tvam puṣyasi madhyamam /	tava id indra avamam vasu tvam puṣyasi madhyamam 
SA_GV01_rvh1-10u-10844	RV_7,032.16c satrā viśvasya paramasya rājasi nakiṣ ṭvā goṣu vṛṇvate //	satrā viśvasya paramasya rājasi nakir tvā goṣu vṛṇvate 
SA_GV01_rvh1-10u-10845	RV_7,032.17a tvaṃ viśvasya dhanadā asi śruto ya īm bhavanty ājayaḥ /	tvam viśvasya dhana dāḥ asi śrutaḥ ye īm bhavanti ājayaḥ 
SA_GV01_rvh1-10u-10846	RV_7,032.17c tavāyaṃ viśvaḥ puruhūta pārthivo 'vasyur nāma bhikṣate //	tava ayam viśvaḥ puruhūta pārthivaḥ vasyuḥ nāma bhikṣate 
SA_GV01_rvh1-10u-10847	RV_7,032.18a yad indra yāvatas tvam etāvad aham īśīya /	yat indra yāvataḥ tvam etāvat aham īśīya 
SA_GV01_rvh1-10u-10848	RV_7,032.18c stotāram id didhiṣeya radāvaso na pāpatvāya rāsīya //	stotāram id didhiṣeya radāvaso na pāpatvāya rāsīya 
SA_GV01_rvh1-10u-10849	RV_7,032.19a śikṣeyam in mahayate dive-dive rāya ā kuhacidvide /	śikṣeyam id mahayate dive dive rāyaḥ ā kuhacid vide 
SA_GV01_rvh1-10u-10850	RV_7,032.19c nahi tvad anyan maghavan na āpyaṃ vasyo asti pitā cana //	nahi tvat anyat maghavan naḥ āpyam vasyaḥ asti pitā cana 
SA_GV01_rvh1-10u-10851	RV_7,032.20a taraṇir it siṣāsati vājam purandhyā yujā /	taraṇiḥ id siṣāsati vājam purandhyā yujā 
SA_GV01_rvh1-10u-10852	RV_7,032.20c ā va indram puruhūtaṃ name girā nemiṃ taṣṭeva sudrvam //	ā vaḥ indram puru hūtam name girā nemim taṣṭā iva su drvam 
SA_GV01_rvh1-10u-10853	RV_7,032.21a na duṣṭutī martyo vindate vasu na sredhantaṃ rayir naśat /	na duṣṭutī martyaḥ vindate vasu na sredhantam rayiḥ naśat 
SA_GV01_rvh1-10u-10854	RV_7,032.21c suśaktir in maghavan tubhyam māvate deṣṇaṃ yat pārye divi //	su śaktiḥ id maghavan tubhyam māvate deṣṇam yat pārye divi 
SA_GV01_rvh1-10u-10855	RV_7,032.22a abhi tvā śūra nonumo 'dugdhā iva dhenavaḥ /	abhi tvā śūra nonumaḥ dugdhāḥ iva dhenavaḥ 
SA_GV01_rvh1-10u-10856	RV_7,032.22c īśānam asya jagataḥ svardṛśam īśānam indra tasthuṣaḥ //	īśānam asya jagataḥ svar dṛśam īśānam indra tasthuṣaḥ 
SA_GV01_rvh1-10u-10857	RV_7,032.23a na tvāvāṃ anyo divyo na pārthivo na jāto na janiṣyate /	na tvāvām anyaḥ divyaḥ na pārthivaḥ na jātaḥ na janiṣyate 
SA_GV01_rvh1-10u-10858	RV_7,032.23c aśvāyanto maghavann indra vājino gavyantas tvā havāmahe //	aśvāyantaḥ maghavan indra vājinaḥ gavyantaḥ tvā havāmahe 
SA_GV01_rvh1-10u-10859	RV_7,032.24a abhī ṣatas tad ā bharendra jyāyaḥ kanīyasaḥ /	abhi sataḥ tat ā bhara indra jyāyaḥ kanīyasaḥ 
SA_GV01_rvh1-10u-10860	RV_7,032.24c purūvasur hi maghavan sanād asi bhare-bhare ca havyaḥ //	purūvasuḥ hi maghavan sanāt asi bharebhare ca havyaḥ 
SA_GV01_rvh1-10u-10861	RV_7,032.25a parā ṇudasva maghavann amitrān suvedā no vasū kṛdhi /	parā nudasva maghavan amitrān su vedā naḥ vasū kṛdhi 
SA_GV01_rvh1-10u-10862	RV_7,032.25c asmākam bodhy avitā mahādhane bhavā vṛdhaḥ sakhīnām //	asmākam bodhi avitā mahādhane bhavā vṛdhaḥ sakhīnām 
SA_GV01_rvh1-10u-10863	RV_7,032.26a indra kratuṃ na ā bhara pitā putrebhyo yathā /	indra kratum naḥ ā bhara pitā putrebhyaḥ yathā 
SA_GV01_rvh1-10u-10864	RV_7,032.26c śikṣā ṇo asmin puruhūta yāmani jīvā jyotir aśīmahi //	śikṣa naḥ asmin puruhūta yāmani jīvāḥ jyotiḥ aśīmahi 
SA_GV01_rvh1-10u-10865	RV_7,032.27a mā no ajñātā vṛjanā durādhyo māśivāso ava kramuḥ /	mā naḥ ajñātā vṛjanā durādhyaḥ mā aśivāsaḥ ava kramuḥ 
SA_GV01_rvh1-10u-10866	RV_7,032.27c tvayā vayam pravataḥ śaśvatīr apo 'ti śūra tarāmasi //	tvayā vayam pravataḥ śaśvatīḥ apa u ti śūra tarāmasi 
SA_GV01_rvh1-10u-10867	RV_7,033.01a śvityañco mā dakṣiṇataskapardā dhiyañjinvāso abhi hi pramanduḥ /	śvityañcaḥ mā dakṣiṇa taskapardāḥ dhiyañjinvāsaḥ abhi hi pramanduḥ 
SA_GV01_rvh1-10u-10868	RV_7,033.01c uttiṣṭhan voce pari barhiṣo nṝn na me dūrād avitave vasiṣṭhāḥ //	uttiṣṭhan voce pari barhiṣaḥ nṝn na me dūrāt avitave vasiṣṭhāḥ 
SA_GV01_rvh1-10u-10869	RV_7,033.02a dūrād indram anayann ā sutena tiro vaiśantam ati pāntam ugram /	dūrāt indram anayan ā sutena tiras vaiśantam ati pāntam ugram 
SA_GV01_rvh1-10u-10870	RV_7,033.02c pāśadyumnasya vāyatasya somāt sutād indro 'vṛṇītā vasiṣṭhān //	pāśa dyumnasya vāyatasya somāt sutāt indraḥ vṛṇīta ā vasiṣṭhān 
SA_GV01_rvh1-10u-10871	RV_7,033.03a even nu kaṃ sindhum ebhis tatāreven nu kam bhedam ebhir jaghāna /	eva id nu kam sindhum ebhiḥ tatāra iva id nu kam bhedam ebhiḥ jaghāna 
SA_GV01_rvh1-10u-10872	RV_7,033.03c even nu kaṃ dāśarājñe sudāsam prāvad indro brahmaṇā vo vasiṣṭhāḥ //	eva id nu kam dāśarājñe sudāsam prāvat indraḥ brahmaṇā vaḥ vasiṣṭhāḥ 
SA_GV01_rvh1-10u-10873	RV_7,033.04a juṣṭī naro brahmaṇā vaḥ pitṝṇām akṣam avyayaṃ na kilā riṣātha /	juṣṭī naraḥ brahmaṇā vaḥ pitṝṇām akṣam avyayam na kila riṣātha 
SA_GV01_rvh1-10u-10874	RV_7,033.04c yac chakvarīṣu bṛhatā raveṇendre śuṣmam adadhātā vasiṣṭhāḥ //	yat śakvarīṣu bṛhatā raveṇa indre śuṣmam adadhāta vasiṣṭhāḥ 
SA_GV01_rvh1-10u-10875	RV_7,033.05a ud dyām ivet tṛṣṇajo nāthitāso 'dīdhayur dāśarājñe vṛtāsaḥ /	ud dyām iva id tṛṣṇajaḥ nāthitāsaḥ dīdhayuḥ dāśarājñe vṛtāsaḥ 
SA_GV01_rvh1-10u-10876	RV_7,033.05c vasiṣṭhasya stuvata indro aśrod uruṃ tṛtsubhyo akṛṇod u lokam //	vasiṣṭhasya stuvataḥ indraḥ aśrot urum tṛtsubhyaḥ akṛṇot u lokam 
SA_GV01_rvh1-10u-10877	RV_7,033.06a daṇḍā ived goajanāsa āsan paricchinnā bharatā arbhakāsaḥ /	daṇḍāḥ iva id go ajanāsaḥ āsan paricchinnāḥ bharatāḥ arbhakāsaḥ 
SA_GV01_rvh1-10u-10878	RV_7,033.06c abhavac ca puraetā vasiṣṭha ād it tṛtsūnāṃ viśo aprathanta //	abhavat ca puraetā vasiṣṭhaḥ āt id tṛtsūnām viśaḥ aprathanta 
SA_GV01_rvh1-10u-10879	RV_7,033.07a trayaḥ kṛṇvanti bhuvaneṣu retas tisraḥ prajā āryā jyotiragrāḥ /	trayaḥ kṛṇvanti bhuvaneṣu retaḥ tisraḥ prajāḥ āryāḥ jyotiḥ agrāḥ 
SA_GV01_rvh1-10u-10880	RV_7,033.07c trayo gharmāsa uṣasaṃ sacante sarvāṃ it tāṃ anu vidur vasiṣṭhāḥ //	trayaḥ gharmāsaḥ uṣasam sacante sarvām id tām anu viduḥ vasiṣṭhāḥ 
SA_GV01_rvh1-10u-10881	RV_7,033.08a sūryasyeva vakṣatho jyotir eṣāṃ samudrasyeva mahimā gabhīraḥ /	sūryasya iva vakṣathaḥ jyotiḥ eṣām samudrasya iva mahimā gabhīraḥ 
SA_GV01_rvh1-10u-10882	RV_7,033.08c vātasyeva prajavo nānyena stomo vasiṣṭhā anvetave vaḥ //	vātasya iva prajavaḥ na anyena stomaḥ vasiṣṭhāḥ anvetave vaḥ 
SA_GV01_rvh1-10u-10883	RV_7,033.09a ta in niṇyaṃ hṛdayasya praketaiḥ sahasravalśam abhi saṃ caranti /	te id niṇyam hṛdayasya praketaiḥ sahasra valśam abhi sam caranti 
SA_GV01_rvh1-10u-10884	RV_7,033.09c yamena tatam paridhiṃ vayanto 'psarasa upa sedur vasiṣṭhāḥ //	yamena tatam paridhim vayantaḥ psarasaḥ upa seduḥ vasiṣṭhāḥ 
SA_GV01_rvh1-10u-10885	RV_7,033.10a vidyuto jyotiḥ pari saṃjihānam mitrāvaruṇā yad apaśyatāṃ tvā /	vidyutaḥ jyotiḥ pari saṃjihānam mitrāvaruṇā yat apaśyatām tvā 
SA_GV01_rvh1-10u-10886	RV_7,033.10c tat te janmotaikaṃ vasiṣṭhāgastyo yat tvā viśa ājabhāra //	tat te janma uta ekam vasiṣṭha agastyaḥ yat tvā viśaḥ ājabhāra 
SA_GV01_rvh1-10u-10887	RV_7,033.11a utāsi maitrāvaruṇo vasiṣṭhorvaśyā brahman manaso 'dhi jātaḥ /	uta asi maitrāvaruṇaḥ vasiṣṭha urvaśyā brahman manasaḥ dhi jātaḥ 
SA_GV01_rvh1-10u-10888	RV_7,033.11c drapsaṃ skannam brahmaṇā daivyena viśve devāḥ puṣkare tvādadanta //	drapsam skannam brahmaṇā daivyena viśve devāḥ puṣkare tvā adadanta 
SA_GV01_rvh1-10u-10889	RV_7,033.12a sa praketa ubhayasya pravidvān sahasradāna uta vā sadānaḥ /	sa praketaḥ ubhayasya pravidvān sahasra dānaḥ uta vā sadānaḥ 
SA_GV01_rvh1-10u-10890	RV_7,033.12c yamena tatam paridhiṃ vayiṣyann apsarasaḥ pari jajñe vasiṣṭhaḥ //	yamena tatam paridhim vayiṣyan apsarasaḥ pari jajñe vasiṣṭhaḥ 
SA_GV01_rvh1-10u-10891	RV_7,033.13a satre ha jātāv iṣitā namobhiḥ kumbhe retaḥ siṣicatuḥ samānam /	satre ha jātau iṣitā namobhiḥ kumbhe retaḥ siṣicatuḥ samānam 
SA_GV01_rvh1-10u-10892	RV_7,033.13c tato ha māna ud iyāya madhyāt tato jātam ṛṣim āhur vasiṣṭham //	tatas ha mānaḥ ud iyāya madhyāt tatas jātam ṛṣim āhuḥ vasiṣṭham 
SA_GV01_rvh1-10u-10893	RV_7,033.14a ukthabhṛtaṃ sāmabhṛtam bibharti grāvāṇam bibhrat pra vadāty agre /	uktha bhṛtam sāma bhṛtam bibharti grāvāṇam bibhrat pra vadāti agre 
SA_GV01_rvh1-10u-10894	RV_7,033.14c upainam ādhvaṃ sumanasyamānā ā vo gacchāti pratṛdo vasiṣṭhaḥ //	upa enam ādhvam sumanasyamānāḥ ā vaḥ gacchāti pratṛdaḥ vasiṣṭhaḥ 
SA_GV01_rvh1-10u-10895	RV_7,034.01 pra śukraitu devī manīṣā asmat sutaṣṭo ratho na vājī //	pra śukrā etu devī manīṣā asmat su taṣṭaḥ rathaḥ na vājī 
SA_GV01_rvh1-10u-10896	RV_7,034.02 viduḥ pṛthivyā divo janitraṃ śṛṇvanty āpo adha kṣarantīḥ //	viduḥ pṛthivyāḥ divaḥ janitram śṛṇvanti āpaḥ adha kṣarantīḥ 
SA_GV01_rvh1-10u-10897	RV_7,034.03 āpaś cid asmai pinvanta pṛthvīr vṛtreṣu śūrā maṃsanta ugrāḥ //	āpaḥ cit asmai pinvanta pṛthvīḥ vṛtreṣu śūrāḥ maṃsante ugrāḥ 
SA_GV01_rvh1-10u-10898	RV_7,034.04 ā dhūrṣv asmai dadhātāśvān indro na vajrī hiraṇyabāhuḥ //	ā dhūrṣu asmai dadhāta aśvān indraḥ na vajrī hiraṇya bāhuḥ 
SA_GV01_rvh1-10u-10899	RV_7,034.05 abhi pra sthātāheva yajñaṃ yāteva patman tmanā hinota //	abhi pra sthāta ahā iva yajñam yāta iva patman tmanā hinota 
SA_GV01_rvh1-10u-10900	RV_7,034.06 tmanā samatsu hinota yajñaṃ dadhāta ketuṃ janāya vīram //	tmanā samatsu hinota yajñam dadhāta ketum janāya vīram 
SA_GV01_rvh1-10u-10901	RV_7,034.07 ud asya śuṣmād bhānur nārta bibharti bhāram pṛthivī na bhūma //	ud asya śuṣmāt bhānuḥ na ārta bibharti bhāram pṛthivī na bhūma 
SA_GV01_rvh1-10u-10902	RV_7,034.08 hvayāmi devāṃ ayātur agne sādhann ṛtena dhiyaṃ dadhāmi //	hvayāmi devān ayātuḥ agne sādhan ṛtena dhiyam dadhāmi 
SA_GV01_rvh1-10u-10903	RV_7,034.09 abhi vo devīṃ dhiyaṃ dadhidhvam pra vo devatrā vācaṃ kṛṇudhvam //	abhi vaḥ devīm dhiyam dadhidhvam pra vaḥ devatrā vācam kṛṇudhvam 
SA_GV01_rvh1-10u-10904	RV_7,034.10 ā caṣṭa āsām pātho nadīnāṃ varuṇa ugraḥ sahasracakṣāḥ //	ā caṣṭe āsām pāthaḥ nadīnām varuṇaḥ ugraḥ sahasra cakṣāḥ 
SA_GV01_rvh1-10u-10905	RV_7,034.11 rājā rāṣṭrānām peśo nadīnām anuttam asmai kṣatraṃ viśvāyu //	rājā rāṣṭrānām peśaḥ nadīnām anuttam asmai kṣatram viśvāyu 
SA_GV01_rvh1-10u-10906	RV_7,034.12 aviṣṭo asmān viśvāsu vikṣv adyuṃ kṛṇota śaṃsaṃ ninitsoḥ //	aviṣṭaḥ asmān viśvāsu vikṣu adyum kṛṇota śaṃsam ninitsoḥ 
SA_GV01_rvh1-10u-10907	RV_7,034.13 vy etu didyud dviṣām aśevā yuyota viṣvag rapas tanūnām //	vi etu didyut dviṣām aśevā yuyota viṣvak rapaḥ tanūnām 
SA_GV01_rvh1-10u-10908	RV_7,034.14 avīn no agnir havyān namobhiḥ preṣṭho asmā adhāyi stomaḥ //	avīt naḥ agniḥ havyāt namobhiḥ preṣṭhaḥ asmai adhāyi stomaḥ 
SA_GV01_rvh1-10u-10909	RV_7,034.15 sajūr devebhir apāṃ napātaṃ sakhāyaṃ kṛdhvaṃ śivo no astu //	sajūs devebhiḥ apām napātam sakhāyam kṛdhvam śivaḥ naḥ astu 
SA_GV01_rvh1-10u-10910	RV_7,034.16 abjām ukthair ahiṃ gṛṇīṣe budhne nadīnāṃ rajassu ṣīdan //	ap jām ukthaiḥ ahim gṛṇīṣe budhne nadīnām rajassu sīdan 
SA_GV01_rvh1-10u-10911	RV_7,034.17 mā no 'hir budhnyo riṣe dhān mā yajño asya sridhad ṛtāyoḥ //	mā naḥ hiḥ budhnyaḥ riṣe dhāt mā yajñaḥ asya sridhat ṛtāyoḥ 
SA_GV01_rvh1-10u-10912	RV_7,034.18 uta na eṣu nṛṣu śravo dhuḥ pra rāye yantu śardhanto aryaḥ //	uta naḥ eṣu nṛṣu śravaḥ dhuḥ pra rāye yantu śardhantaḥ aryaḥ 
SA_GV01_rvh1-10u-10913	RV_7,034.19 tapanti śatruṃ svar ṇa bhūmā mahāsenāso amebhir eṣām //	tapanti śatrum svar na bhūmā mahā senāsaḥ amebhiḥ eṣām 
SA_GV01_rvh1-10u-10914	RV_7,034.20 ā yan naḥ patnīr gamanty acchā tvaṣṭā supāṇir dadhātu vīrān //	ā yat naḥ patnīḥ gamanti acchā tvaṣṭā su pāṇiḥ dadhātu vīrān 
SA_GV01_rvh1-10u-10915	RV_7,034.21 prati na stomaṃ tvaṣṭā juṣeta syād asme aramatir vasūyuḥ //	prati naḥ stomam tvaṣṭā juṣeta syāt asme aramatiḥ vasūyuḥ 
SA_GV01_rvh1-10u-10916	RV_7,034.22a tā no rāsan rātiṣāco vasūny ā rodasī varuṇānī śṛṇotu /	tā naḥ rāsan rātiṣācaḥ vasūni ā rodasī varuṇānī śṛṇotu 
SA_GV01_rvh1-10u-10917	RV_7,034.22c varūtrībhiḥ suśaraṇo no astu tvaṣṭā sudatro vi dadhātu rāyaḥ //	varūtrībhiḥ su śaraṇaḥ naḥ astu tvaṣṭā su datraḥ vi dadhātu rāyaḥ 
SA_GV01_rvh1-10u-10918	RV_7,034.23a tan no rāyaḥ parvatās tan na āpas tad rātiṣāca oṣadhīr uta dyauḥ /	tat naḥ rāyaḥ parvatāḥ tat naḥ āpaḥ tat rātiṣācaḥ oṣadhīḥ uta dyauḥ 
SA_GV01_rvh1-10u-10919	RV_7,034.23c vanaspatibhiḥ pṛthivī sajoṣā ubhe rodasī pari pāsato naḥ //	vanaspatibhiḥ pṛthivī sajoṣāḥ ubhe rodasī pari pāsataḥ naḥ 
SA_GV01_rvh1-10u-10920	RV_7,034.24a anu tad urvī rodasī jihātām anu dyukṣo varuṇa indrasakhā /	anu tat urvī rodasī jihātām anu dyukṣaḥ varuṇaḥ indra sakhā 
SA_GV01_rvh1-10u-10921	RV_7,034.24c anu viśve maruto ye sahāso rāyaḥ syāma dharuṇaṃ dhiyadhyai //	anu viśve marutaḥ ye sahāsaḥ rāyaḥ syāma dharuṇam 
SA_GV01_rvh1-10u-10922	RV_7,034.25a tan na indro varuṇo mitro agnir āpa oṣadhīr vanino juṣanta /	tat naḥ indraḥ varuṇaḥ mitraḥ agniḥ āpaḥ oṣadhīḥ vaninaḥ juṣanta 
SA_GV01_rvh1-10u-10923	RV_7,034.25c śarman syāma marutām upasthe yūyam pāta svastibhiḥ sadā naḥ //	śarman syāma marutām upasthe yūyam pāta svastibhiḥ sadā naḥ 
SA_GV01_rvh1-10u-10924	RV_7,035.01a śaṃ na indrāgnī bhavatām avobhiḥ śaṃ na indrāvaruṇā rātahavyā /	śam naḥ indra agnī bhavatām avobhiḥ śam naḥ indrāvaruṇā rāta havyā 
SA_GV01_rvh1-10u-10925	RV_7,035.01c śam indrāsomā suvitāya śaṃ yoḥ śaṃ na indrāpūṣaṇā vājasātau //	śam indrāsomā suvitāya śam yos śam naḥ indrāpūṣaṇā vājasātau 
SA_GV01_rvh1-10u-10926	RV_7,035.02a śaṃ no bhagaḥ śam u naḥ śaṃso astu śaṃ naḥ purandhiḥ śam u santu rāyaḥ /	śam naḥ bhagaḥ śam u naḥ śaṃsaḥ astu śam naḥ purandhiḥ śam u santu rāyaḥ 
SA_GV01_rvh1-10u-10927	RV_7,035.02c śaṃ naḥ satyasya suyamasya śaṃsaḥ śaṃ no aryamā purujāto astu //	śam naḥ satyasya su yamasya śaṃsaḥ śam naḥ aryamā puru jātaḥ astu 
SA_GV01_rvh1-10u-10928	RV_7,035.03a śaṃ no dhātā śam u dhartā no astu śaṃ na urūcī bhavatu svadhābhiḥ /	śam naḥ dhātā śam u dhartā naḥ astu śam naḥ urūcī bhavatu svadhābhiḥ 
SA_GV01_rvh1-10u-10929	RV_7,035.03c śaṃ rodasī bṛhatī śaṃ no adriḥ śaṃ no devānāṃ suhavāni santu //	śam rodasī bṛhatī śam naḥ adriḥ śam naḥ devānām su havāni santu 
SA_GV01_rvh1-10u-10930	RV_7,035.04a śaṃ no agnir jyotiranīko astu śaṃ no mitrāvaruṇāv aśvinā śam /	śam naḥ agniḥ jyotiḥ anīkaḥ astu śam naḥ mitrāvaruṇau aśvinā śam 
SA_GV01_rvh1-10u-10931	RV_7,035.04c śaṃ naḥ sukṛtāṃ sukṛtāni santu śaṃ na iṣiro abhi vātu vātaḥ //	śam naḥ su kṛtām sukṛtāni santu śam naḥ iṣiraḥ abhi vātu vātaḥ 
SA_GV01_rvh1-10u-10932	RV_7,035.05a śaṃ no dyāvāpṛthivī pūrvahūtau śam antarikṣaṃ dṛśaye no astu /	śam naḥ dyāvāpṛthivī pūrva hūtau śam antarikṣam dṛśaye naḥ astu 
SA_GV01_rvh1-10u-10933	RV_7,035.05c śaṃ na oṣadhīr vanino bhavantu śaṃ no rajasas patir astu jiṣṇuḥ //	śam naḥ oṣadhīḥ vaninaḥ bhavantu śam naḥ rajasaḥ patiḥ astu jiṣṇuḥ 
SA_GV01_rvh1-10u-10934	RV_7,035.06a śaṃ na indro vasubhir devo astu śam ādityebhir varuṇaḥ suśaṃsaḥ /	śam naḥ indraḥ vasubhiḥ devaḥ astu śam ādityebhiḥ varuṇaḥ su śaṃsaḥ 
SA_GV01_rvh1-10u-10935	RV_7,035.06c śaṃ no rudro rudrebhir jalāṣaḥ śaṃ nas tvaṣṭā gnābhir iha śṛṇotu //	śam naḥ rudraḥ rudrebhiḥ jalāṣaḥ śam naḥ tvaṣṭā gnābhiḥ iha śṛṇotu 
SA_GV01_rvh1-10u-10936	RV_7,035.07a śaṃ naḥ somo bhavatu brahma śaṃ naḥ śaṃ no grāvāṇaḥ śam u santu yajñāḥ /	śam naḥ somaḥ bhavatu brahma śam naḥ śam naḥ grāvāṇaḥ śam u santu yajñāḥ 
SA_GV01_rvh1-10u-10937	RV_7,035.07c śaṃ naḥ svarūṇām mitayo bhavantu śaṃ naḥ prasvaḥ śam v astu vediḥ //	śam naḥ svarūṇām mitayaḥ bhavantu śam naḥ prasvaḥ śam u astu vediḥ 
SA_GV01_rvh1-10u-10938	RV_7,035.08a śaṃ naḥ sūrya urucakṣā ud etu śaṃ naś catasraḥ pradiśo bhavantu /	śam naḥ sūryaḥ uru cakṣāḥ ud etu śam naḥ catasraḥ pradiśaḥ bhavantu 
SA_GV01_rvh1-10u-10939	RV_7,035.08c śaṃ naḥ parvatā dhruvayo bhavantu śaṃ naḥ sindhavaḥ śam u santv āpaḥ //	śam naḥ parvatāḥ dhruvayaḥ bhavantu śam naḥ sindhavaḥ śam u santu āpaḥ 
SA_GV01_rvh1-10u-10940	RV_7,035.09a śaṃ no aditir bhavatu vratebhiḥ śaṃ no bhavantu marutaḥ svarkāḥ /	śam naḥ aditiḥ bhavatu vratebhiḥ śam naḥ bhavantu marutaḥ su arkāḥ 
SA_GV01_rvh1-10u-10941	RV_7,035.09c śaṃ no viṣṇuḥ śam u pūṣā no astu śaṃ no bhavitraṃ śam v astu vāyuḥ //	śam naḥ viṣṇuḥ śam u pūṣā naḥ astu śam naḥ bhavitram śam u astu vāyuḥ 
SA_GV01_rvh1-10u-10942	RV_7,035.10a śaṃ no devaḥ savitā trāyamāṇaḥ śaṃ no bhavantūṣaso vibhātīḥ /	śam naḥ devaḥ savitā trāyamāṇaḥ śam naḥ bhavantu uṣasaḥ vibhātīḥ 
SA_GV01_rvh1-10u-10943	RV_7,035.10c śaṃ naḥ parjanyo bhavatu prajābhyaḥ śaṃ naḥ kṣetrasya patir astu śambhuḥ //	śam naḥ parjanyaḥ bhavatu prajābhyaḥ śam naḥ kṣetrasya patiḥ astu śambhuḥ 
SA_GV01_rvh1-10u-10944	RV_7,035.11a śaṃ no devā viśvadevā bhavantu śaṃ sarasvatī saha dhībhir astu /	śam naḥ devāḥ viśva devāḥ bhavantu śam sarasvatī saha dhībhiḥ astu 
SA_GV01_rvh1-10u-10945	RV_7,035.11c śam abhiṣācaḥ śam u rātiṣācaḥ śaṃ no divyāḥ pārthivāḥ śaṃ no apyāḥ //	śam abhiṣācaḥ śam u rātiṣācaḥ śam naḥ divyāḥ pārthivāḥ śam naḥ apyāḥ 
SA_GV01_rvh1-10u-10946	RV_7,035.12a śaṃ naḥ satyasya patayo bhavantu śaṃ no arvantaḥ śam u santu gāvaḥ /	śam naḥ satyasya patayaḥ bhavantu śam naḥ arvantaḥ śam u santu gāvaḥ 
SA_GV01_rvh1-10u-10947	RV_7,035.12c śaṃ na ṛbhavaḥ sukṛtaḥ suhastāḥ śaṃ no bhavantu pitaro haveṣu //	śam naḥ ṛbhavaḥ su kṛtaḥ su hastāḥ śam naḥ bhavantu pitaraḥ haveṣu 
SA_GV01_rvh1-10u-10948	RV_7,035.13a śaṃ no aja ekapād devo astu śaṃ no 'hir budhnyaḥ śaṃ samudraḥ /	śam naḥ ajaḥ eka pād devaḥ astu śam naḥ hiḥ budhnyaḥ śam samudraḥ 
SA_GV01_rvh1-10u-10949	RV_7,035.13c śaṃ no apāṃ napāt perur astu śaṃ naḥ pṛśnir bhavatu devagopā //	śam naḥ apām napāt peruḥ astu śam naḥ pṛśniḥ bhavatu deva gopā 
SA_GV01_rvh1-10u-10950	RV_7,035.14a ādityā rudrā vasavo juṣantedam brahma kriyamāṇaṃ navīyaḥ /	ādityāḥ rudrāḥ vasavaḥ juṣanta idam brahma kriyamāṇam navīyaḥ 
SA_GV01_rvh1-10u-10951	RV_7,035.14c śṛṇvantu no divyāḥ pārthivāso gojātā uta ye yajñiyāsaḥ //	śṛṇvantu naḥ divyāḥ pārthivāsaḥ go jātāḥ uta ye yajñiyāsaḥ 
SA_GV01_rvh1-10u-10952	RV_7,035.15a ye devānāṃ yajñiyā yajñiyānām manor yajatrā amṛtā ṛtajñāḥ /	ye devānām yajñiyāḥ yajñiyānām manoḥ yajatrāḥ amṛtāḥ ṛta jñāḥ 
SA_GV01_rvh1-10u-10953	RV_7,035.15c te no rāsantām urugāyam adya yūyam pāta svastibhiḥ sadā naḥ //	te naḥ rāsantām uru gāyam adya yūyam pāta svastibhiḥ sadā naḥ 
SA_GV01_rvh1-10u-10954	RV_7,036.01a pra brahmaitu sadanād ṛtasya vi raśmibhiḥ sasṛje sūryo gāḥ /	pra brahmā etu sadanāt ṛtasya vi raśmibhiḥ sasṛje sūryaḥ gāḥ 
SA_GV01_rvh1-10u-10955	RV_7,036.01c vi sānunā pṛthivī sasra urvī pṛthu pratīkam adhy edhe agniḥ //	vi sānunā pṛthivī sasre urvī pṛthu pratīkam adhi edhe agniḥ 
SA_GV01_rvh1-10u-10956	RV_7,036.02a imāṃ vām mitrāvaruṇā suvṛktim iṣaṃ na kṛṇve asurā navīyaḥ /	imām vām mitrāvaruṇā suvṛktim iṣam na kṛṇve asurāḥ navīyaḥ 
SA_GV01_rvh1-10u-10957	RV_7,036.02c ino vām anyaḥ padavīr adabdho janaṃ ca mitro yatati bruvāṇaḥ //	inaḥ vām anyaḥ padavīḥ adabdhaḥ janam ca mitraḥ yatati bruvāṇaḥ 
SA_GV01_rvh1-10u-10958	RV_7,036.03a ā vātasya dhrajato ranta ityā apīpayanta dhenavo na sūdāḥ /	ā vātasya dhrajataḥ rante ityāḥ apīpayanta dhenavaḥ na sūdāḥ 
SA_GV01_rvh1-10u-10959	RV_7,036.03c maho divaḥ sadane jāyamāno 'cikradad vṛṣabhaḥ sasminn ūdhan //	mahaḥ divaḥ sadane jāyamānaḥ cikradat vṛṣabhaḥ sasmin ūdhan 
SA_GV01_rvh1-10u-10960	RV_7,036.04a girā ya etā yunajad dharī ta indra priyā surathā śūra dhāyū /	girā yaḥ etā yunajat harī te indra priyā su rathā śūra dhāyū 
SA_GV01_rvh1-10u-10961	RV_7,036.04c pra yo manyuṃ ririkṣato mināty ā sukratum aryamaṇaṃ vavṛtyām //	pra yaḥ manyum ririkṣataḥ mināti ā sukratum aryamaṇam vavṛtyām 
SA_GV01_rvh1-10u-10962	RV_7,036.05a yajante asya sakhyaṃ vayaś ca namasvinaḥ sva ṛtasya dhāman /	yajante asya sakhyam vayaḥ ca namasvinaḥ sve ṛtasya dhāman 
SA_GV01_rvh1-10u-10963	RV_7,036.05c vi pṛkṣo bābadhe nṛbhi stavāna idaṃ namo rudrāya preṣṭham //	vi pṛkṣaḥ bābadhe nṛbhiḥ stavānaḥ idam namaḥ rudrāya preṣṭham 
SA_GV01_rvh1-10u-10964	RV_7,036.06a ā yat sākaṃ yaśaso vāvaśānāḥ sarasvatī saptathī sindhumātā /	ā yat sākam yaśasaḥ vāvaśānāḥ sarasvatī saptathī sindhu mātā 
SA_GV01_rvh1-10u-10965	RV_7,036.06c yāḥ suṣvayanta sudughāḥ sudhārā abhi svena payasā pīpyānāḥ //	yāḥ su dughāḥ su dhārāḥ abhi svena payasā pīpyānāḥ 
SA_GV01_rvh1-10u-10966	RV_7,036.07a uta tye no maruto mandasānā dhiyaṃ tokaṃ ca vājino 'vantu /	uta tye naḥ marutaḥ mandasānāḥ dhiyam tokam ca vājinaḥ vantu 
SA_GV01_rvh1-10u-10967	RV_7,036.07c mā naḥ pari khyad akṣarā caranty avīvṛdhan yujyaṃ te rayiṃ naḥ //	mā naḥ pari khyat akṣarā carantī avīvṛdhan yujyam te rayim naḥ 
SA_GV01_rvh1-10u-10968	RV_7,036.08a pra vo mahīm aramatiṃ kṛṇudhvam pra pūṣaṇaṃ vidathyaṃ na vīram /	pra vaḥ mahīm aramatim kṛṇudhvam pra pūṣaṇam vidathyam na vīram 
SA_GV01_rvh1-10u-10969	RV_7,036.08c bhagaṃ dhiyo 'vitāraṃ no asyāḥ sātau vājaṃ rātiṣācam purandhim //	bhagam dhiyaḥ vitāram naḥ asyāḥ sātau vājam rātiṣācam purandhim 
SA_GV01_rvh1-10u-10970	RV_7,036.09a acchāyaṃ vo marutaḥ śloka etv acchā viṣṇuṃ niṣiktapām avobhiḥ /	acchā ayam vaḥ marutaḥ ślokaḥ etu acchā viṣṇum niṣikta pām avobhiḥ 
SA_GV01_rvh1-10u-10971	RV_7,036.09c uta prajāyai gṛṇate vayo dhur yūyam pāta svastibhiḥ sadā naḥ //	uta prajāyai gṛṇate vayaḥ dhuḥ yūyam pāta svastibhiḥ sadā naḥ 
SA_GV01_rvh1-10u-10972	RV_7,037.01a ā vo vāhiṣṭho vahatu stavadhyai ratho vājā ṛbhukṣaṇo amṛktaḥ /	ā vaḥ vāhiṣṭhaḥ vahatu stavadhyai rathaḥ vājāḥ ṛbhukṣaṇaḥ amṛktaḥ 
SA_GV01_rvh1-10u-10973	RV_7,037.01c abhi tripṛṣṭhaiḥ savaneṣu somair made suśiprā mahabhiḥ pṛṇadhvam //	abhi tri pṛṣṭhaiḥ savaneṣu somaiḥ made su śiprāḥ mahabhiḥ pṛṇadhvam 
SA_GV01_rvh1-10u-10974	RV_7,037.02a yūyaṃ ha ratnam maghavatsu dhattha svardṛśa ṛbhukṣaṇo amṛktam /	yūyam ha ratnam maghavatsu dhattha svar dṛśaḥ ṛbhukṣaṇaḥ amṛktam 
SA_GV01_rvh1-10u-10975	RV_7,037.02c saṃ yajñeṣu svadhāvantaḥ pibadhvaṃ vi no rādhāṃsi matibhir dayadhvam //	sam yajñeṣu svadhāvantaḥ pibadhvam vi naḥ rādhāṃsi matibhiḥ dayadhvam 
SA_GV01_rvh1-10u-10976	RV_7,037.03a uvocitha hi maghavan deṣṇam maho arbhasya vasuno vibhāge /	uvocitha hi maghavan deṣṇam mahaḥ arbhasya vasunaḥ vibhāge 
SA_GV01_rvh1-10u-10977	RV_7,037.03c ubhā te pūrṇā vasunā gabhastī na sūnṛtā ni yamate vasavyā //	ubhā te pūrṇā vasunā gabhastī na sūnṛtā ni yamate vasavyā 
SA_GV01_rvh1-10u-10978	RV_7,037.04a tvam indra svayaśā ṛbhukṣā vājo na sādhur astam eṣy ṛkvā /	tvam indra sva yaśāḥ ṛbhukṣāḥ vājaḥ na sādhuḥ astam eṣi ṛkvā 
SA_GV01_rvh1-10u-10979	RV_7,037.04c vayaṃ nu te dāśvāṃsaḥ syāma brahma kṛṇvanto harivo vasiṣṭhāḥ //	vayam nu te dāśvāṃsaḥ syāma brahma kṛṇvantaḥ harivas vasiṣṭhāḥ 
SA_GV01_rvh1-10u-10980	RV_7,037.05a sanitāsi pravato dāśuṣe cid yābhir viveṣo haryaśva dhībhiḥ /	sanitāsi pravataḥ dāśuṣe cit yābhiḥ viveṣaḥ haryaśva dhībhiḥ 
SA_GV01_rvh1-10u-10981	RV_7,037.05c vavanmā nu te yujyābhir ūtī kadā na indra rāya ā daśasyeḥ //	vavanma nu te yujyābhiḥ ūtī kadā naḥ indra rāyaḥ ā daśasyeḥ 
SA_GV01_rvh1-10u-10982	RV_7,037.06a vāsayasīva vedhasas tvaṃ naḥ kadā na indra vacaso bubodhaḥ /	vāsayasi iva vedhasaḥ tvam naḥ kadā naḥ indra vacasaḥ bubodhaḥ 
SA_GV01_rvh1-10u-10983	RV_7,037.06c astaṃ tātyā dhiyā rayiṃ suvīram pṛkṣo no arvā ny uhīta vājī //	astam tātyā dhiyā rayim su vīram pṛkṣaḥ naḥ arvā ni uhīta vājī 
SA_GV01_rvh1-10u-10984	RV_7,037.07a abhi yaṃ devī nirṛtiś cid īśe nakṣanta indraṃ śaradaḥ supṛkṣaḥ /	abhi yam devī nirṛtiḥ cit īśe nakṣante indram śaradaḥ su pṛkṣaḥ 
SA_GV01_rvh1-10u-10985	RV_7,037.07c upa tribandhur jaradaṣṭim ety asvaveśaṃ yaṃ kṛṇavanta martāḥ //	upa tribandhuḥ jaradaṣṭim eti a sva veśam yam kṛṇavanta martāḥ 
SA_GV01_rvh1-10u-10986	RV_7,037.08a ā no rādhāṃsi savita stavadhyā ā rāyo yantu parvatasya rātau /	ā naḥ rādhāṃsi savitaḥ stavadhyai ā rāyaḥ yantu parvatasya rātau 
SA_GV01_rvh1-10u-10987	RV_7,037.08c sadā no divyaḥ pāyuḥ siṣaktu yūyam pāta svastibhiḥ sadā naḥ //	sadā naḥ divyaḥ pāyuḥ siṣaktu yūyam pāta svastibhiḥ sadā naḥ 
SA_GV01_rvh1-10u-10988	RV_7,038.01a ud u ṣya devaḥ savitā yayāma hiraṇyayīm amatiṃ yām aśiśret /	ud u sya devaḥ savitā yayāma hiraṇyayīm amatim yām aśiśret 
SA_GV01_rvh1-10u-10989	RV_7,038.01c nūnam bhago havyo mānuṣebhir vi yo ratnā purūvasur dadhāti //	nūnam bhagaḥ havyaḥ mānuṣebhiḥ vi yaḥ ratnā purūvasuḥ dadhāti 
SA_GV01_rvh1-10u-10990	RV_7,038.02a ud u tiṣṭha savitaḥ śrudhy asya hiraṇyapāṇe prabhṛtāv ṛtasya /	ud u tiṣṭha savitar śrudhi asya hiraṇya pāṇe prabhṛtau ṛtasya 
SA_GV01_rvh1-10u-10991	RV_7,038.02c vy urvīm pṛthvīm amatiṃ sṛjāna ā nṛbhyo martabhojanaṃ suvānaḥ //	vi urvīm pṛthvīm amatim sṛjānaḥ ā nṛbhyaḥ marta bhojanam suvānaḥ 
SA_GV01_rvh1-10u-10992	RV_7,038.03a api ṣṭutaḥ savitā devo astu yam ā cid viśve vasavo gṛṇanti /	api stutaḥ savitā devaḥ astu yam ā cit viśve vasavaḥ gṛṇanti 
SA_GV01_rvh1-10u-10993	RV_7,038.03c sa na stomān namasyaś cano dhād viśvebhiḥ pātu pāyubhir ni sūrīn //	sa naḥ stomān namasyaḥ canaḥ dhāt viśvebhiḥ pātu pāyubhiḥ ni sūrīn 
SA_GV01_rvh1-10u-10994	RV_7,038.04a abhi yaṃ devy aditir gṛṇāti savaṃ devasya savitur juṣāṇā /	abhi yam devī aditiḥ gṛṇāti savam devasya savituḥ juṣāṇā 
SA_GV01_rvh1-10u-10995	RV_7,038.04c abhi samrājo varuṇo gṛṇanty abhi mitrāso aryamā sajoṣāḥ //	abhi samrājaḥ varuṇaḥ gṛṇanti abhi mitrāsaḥ aryamā sajoṣāḥ 
SA_GV01_rvh1-10u-10996	RV_7,038.05a abhi ye mitho vanuṣaḥ sapante rātiṃ divo rātiṣācaḥ pṛthivyāḥ /	abhi ye mithas vanuṣaḥ sapante rātim divaḥ rātiṣācaḥ pṛthivyāḥ 
SA_GV01_rvh1-10u-10997	RV_7,038.05c ahir budhnya uta naḥ śṛṇotu varūtry ekadhenubhir ni pātu //	ahiḥ budhnyaḥ uta naḥ śṛṇotu varūtrī ekadhenubhiḥ ni pātu 
SA_GV01_rvh1-10u-10998	RV_7,038.06a anu tan no jāspatir maṃsīṣṭa ratnaṃ devasya savitur iyānaḥ /	anu tat naḥ jāspatiḥ maṃsīṣṭa ratnam devasya savituḥ iyānaḥ 
SA_GV01_rvh1-10u-10999	RV_7,038.06c bhagam ugro 'vase johavīti bhagam anugro adha yāti ratnam //	bhagam ugraḥ vase johavīti bhagam anugraḥ adha yāti ratnam 
SA_GV01_rvh1-10u-11000	RV_7,038.07a śaṃ no bhavantu vājino haveṣu devatātā mitadravaḥ svarkāḥ /	śam naḥ bhavantu vājinaḥ haveṣu devatātā mitadravaḥ su arkāḥ 
SA_GV01_rvh1-10u-11001	RV_7,038.07c jambhayanto 'hiṃ vṛkaṃ rakṣāṃsi sanemy asmad yuyavann amīvāḥ //	jambhayantaḥ him vṛkam rakṣāṃsi sanemi asmat yuyavan amīvāḥ 
SA_GV01_rvh1-10u-11002	RV_7,038.08a vāje-vāje 'vata vājino no dhaneṣu viprā amṛtā ṛtajñāḥ /	vājevāje vata vājinaḥ naḥ dhaneṣu viprāḥ amṛtāḥ ṛta jñāḥ 
SA_GV01_rvh1-10u-11003	RV_7,038.08c asya madhvaḥ pibata mādayadhvaṃ tṛptā yāta pathibhir devayānaiḥ //	asya madhvaḥ pibata mādayadhvam tṛptāḥ yāta pathibhiḥ deva yānaiḥ 
SA_GV01_rvh1-10u-11004	RV_7,039.01a ūrdhvo agniḥ sumatiṃ vasvo aśret pratīcī jūrṇir devatātim eti /	ūrdhvaḥ agniḥ sumatim vasvaḥ aśret pratīcī jūrṇiḥ devatātim eti 
SA_GV01_rvh1-10u-11005	RV_7,039.01c bhejāte adrī rathyeva panthām ṛtaṃ hotā na iṣito yajāti //	bhejāte adrī rathyā iva panthām ṛtam hotā naḥ iṣitaḥ yajāti 
SA_GV01_rvh1-10u-11006	RV_7,039.02a pra vāvṛje suprayā barhir eṣām ā viśpatīva bīriṭa iyāte /	pra vāvṛje su prayāḥ barhiḥ eṣām ā viśpatī iva bīriṭe iyāte 
SA_GV01_rvh1-10u-11007	RV_7,039.02c viśām aktor uṣasaḥ pūrvahūtau vāyuḥ pūṣā svastaye niyutvān //	viśām aktoḥ uṣasaḥ pūrva hūtau vāyuḥ pūṣā svastaye niyutvān 
SA_GV01_rvh1-10u-11008	RV_7,039.03a jmayā atra vasavo ranta devā urāv antarikṣe marjayanta śubhrāḥ /	jma yāḥ atra vasavaḥ ranta devāḥ urau antarikṣe marjayanta śubhrāḥ 
SA_GV01_rvh1-10u-11009	RV_7,039.03c arvāk patha urujrayaḥ kṛṇudhvaṃ śrotā dūtasya jagmuṣo no asya //	arvāk pathaḥ uru jrayaḥ kṛṇudhvam śrota dūtasya jagmuṣaḥ naḥ asya 
SA_GV01_rvh1-10u-11010	RV_7,039.04a te hi yajñeṣu yajñiyāsa ūmāḥ sadhasthaṃ viśve abhi santi devāḥ /	te hi yajñeṣu yajñiyāsaḥ ūmāḥ sadhastham viśve abhi santi devāḥ 
SA_GV01_rvh1-10u-11011	RV_7,039.04c tāṃ adhvara uśato yakṣy agne śruṣṭī bhagaṃ nāsatyā purandhim //	tām adhvare uśataḥ yakṣi agne śruṣṭī bhagam nāsatyā purandhim 
SA_GV01_rvh1-10u-11012	RV_7,039.05a āgne giro diva ā pṛthivyā mitraṃ vaha varuṇam indram agnim /	ā agne giraḥ divaḥ ā pṛthivyāḥ mitram vaha varuṇam indram agnim 
SA_GV01_rvh1-10u-11013	RV_7,039.05c āryamaṇam aditiṃ viṣṇum eṣāṃ sarasvatī maruto mādayantām //	ā aryamaṇam aditim viṣṇum eṣām sarasvatī marutaḥ mādayantām 
SA_GV01_rvh1-10u-11014	RV_7,039.06a rare havyam matibhir yajñiyānāṃ nakṣat kāmam martyānām asinvan /	rare havyam matibhiḥ yajñiyānām nakṣat kāmam martyānām asinvan 
SA_GV01_rvh1-10u-11015	RV_7,039.06c dhātā rayim avidasyaṃ sadāsāṃ sakṣīmahi yujyebhir nu devaiḥ //	dhāta rayim avidasyam sadāsām sakṣīmahi yujyebhiḥ nu devaiḥ 
SA_GV01_rvh1-10u-11016	RV_7,039.07a nū rodasī abhiṣṭute vasiṣṭhair ṛtāvāno varuṇo mitro agniḥ /	nu rodasī abhiṣṭute vasiṣṭhaiḥ ṛtāvānaḥ varuṇaḥ mitraḥ agniḥ 
SA_GV01_rvh1-10u-11017	RV_7,039.07c yacchantu candrā upamaṃ no arkaṃ yūyam pāta svastibhiḥ sadā naḥ //	yacchantu candrāḥ upamam naḥ arkam yūyam pāta svastibhiḥ sadā naḥ 
SA_GV01_rvh1-10u-11018	RV_7,040.01a o śruṣṭir vidathyā sam etu prati stomaṃ dadhīmahi turāṇām /	ā u śruṣṭiḥ vidathyā sam etu prati stomam dadhīmahi turāṇām 
SA_GV01_rvh1-10u-11019	RV_7,040.01c yad adya devaḥ savitā suvāti syāmāsya ratnino vibhāge //	yat adya devaḥ savitā suvāti syāma asya ratninaḥ vibhāge 
SA_GV01_rvh1-10u-11020	RV_7,040.02a mitras tan no varuṇo rodasī ca dyubhaktam indro aryamā dadātu /	mitraḥ tat naḥ varuṇaḥ rodasī ca dyu bhaktam indraḥ aryamā dadātu 
SA_GV01_rvh1-10u-11021	RV_7,040.02c dideṣṭu devy aditī rekṇo vāyuś ca yan niyuvaite bhagaś ca //	dideṣṭu devī aditiḥ rekṇaḥ vāyuḥ ca yat niyuvaite bhagaḥ ca 
SA_GV01_rvh1-10u-11022	RV_7,040.03a sed ugro astu marutaḥ sa śuṣmī yam martyam pṛṣadaśvā avātha /	sa id ugraḥ astu marutaḥ sa śuṣmī yam martyam pṛṣat aśvāḥ avātha 
SA_GV01_rvh1-10u-11023	RV_7,040.03c utem agniḥ sarasvatī junanti na tasya rāyaḥ paryetāsti //	uta īm agniḥ sarasvatī junanti na tasya rāyaḥ paryetā asti 
SA_GV01_rvh1-10u-11024	RV_7,040.04a ayaṃ hi netā varuṇa ṛtasya mitro rājāno aryamāpo dhuḥ /	ayam hi netā varuṇaḥ ṛtasya mitraḥ rājānaḥ aryamā apaḥ dhuḥ 
SA_GV01_rvh1-10u-11025	RV_7,040.04c suhavā devy aditir anarvā te no aṃho ati parṣann ariṣṭān //	su havā devī aditiḥ anarvā te naḥ aṃhaḥ ati parṣan ariṣṭān 
SA_GV01_rvh1-10u-11026	RV_7,040.05a asya devasya mīḷhuṣo vayā viṣṇor eṣasya prabhṛthe havirbhiḥ /	asya devasya mīḍhuṣaḥ vayāḥ viṣṇoḥ eṣasya prabhṛthe havirbhiḥ 
SA_GV01_rvh1-10u-11027	RV_7,040.05c vide hi rudro rudriyam mahitvaṃ yāsiṣṭaṃ vartir aśvināv irāvat //	vide hi rudraḥ rudriyam mahi tvam yāsiṣṭam vartiḥ aśvinau irāvat 
SA_GV01_rvh1-10u-11028	RV_7,040.06a mātra pūṣann āghṛṇa irasyo varūtrī yad rātiṣācaś ca rāsan /	mā atra pūṣan āghṛṇe irasyaḥ varūtrī yat rātiṣācaḥ ca rāsan 
SA_GV01_rvh1-10u-11029	RV_7,040.06c mayobhuvo no arvanto ni pāntu vṛṣṭim parijmā vāto dadātu //	mayobhuvaḥ naḥ arvantaḥ ni pāntu vṛṣṭim parijmā vātaḥ dadātu 
SA_GV01_rvh1-10u-11030	RV_7,040.07a nū rodasī abhiṣṭute vasiṣṭhair ṛtāvāno varuṇo mitro agniḥ /	nu rodasī abhiṣṭute vasiṣṭhaiḥ ṛtāvānaḥ varuṇaḥ mitraḥ agniḥ 
SA_GV01_rvh1-10u-11031	RV_7,040.07c yacchantu candrā upamaṃ no arkaṃ yūyam pāta svastibhiḥ sadā naḥ //	yacchantu candrāḥ upamam naḥ arkam yūyam pāta svastibhiḥ sadā naḥ 
SA_GV01_rvh1-10u-11032	RV_7,041.01a prātar agnim prātar indraṃ havāmahe prātar mitrāvaruṇā prātar aśvinā /	prātar agnim prātar indram havāmahe prātar mitrāvaruṇā prātar aśvinā 
SA_GV01_rvh1-10u-11033	RV_7,041.01c prātar bhagam pūṣaṇam brahmaṇas patim prātaḥ somam uta rudraṃ huvema //	prātar bhagam pūṣaṇam brahmaṇaḥ patim prātar somam uta rudram huvema 
SA_GV01_rvh1-10u-11034	RV_7,041.02a prātarjitam bhagam ugraṃ huvema vayam putram aditer yo vidhartā /	prātar jitam bhagam ugram huvema vayam putram aditeḥ yaḥ vidhartā 
SA_GV01_rvh1-10u-11035	RV_7,041.02c ādhraś cid yam manyamānas turaś cid rājā cid yam bhagam bhakṣīty āha //	ādhraḥ cit yam manyamānaḥ turaḥ cit rājā cit yam bhagam bhakṣi iti āha 
SA_GV01_rvh1-10u-11036	RV_7,041.03a bhaga praṇetar bhaga satyarādho bhagemāṃ dhiyam ud avā dadan naḥ /	bhaga praṇetar bhaga satya rādhaḥ bhaga imām dhiyam ud ava dadan naḥ 
SA_GV01_rvh1-10u-11037	RV_7,041.03c bhaga pra ṇo janaya gobhir aśvair bhaga pra nṛbhir nṛvantaḥ syāma //	bhaga pra naḥ janaya gobhiḥ aśvaiḥ bhaga pra nṛbhiḥ nṛvantaḥ syāma 
SA_GV01_rvh1-10u-11038	RV_7,041.04a utedānīm bhagavantaḥ syāmota prapitva uta madhye ahnām /	uta idānīm bhagavantaḥ syāma uta prapitve uta madhye ahnām 
SA_GV01_rvh1-10u-11039	RV_7,041.04c utoditā maghavan sūryasya vayaṃ devānāṃ sumatau syāma //	uta uditā maghavan sūryasya vayam devānām sumatau syāma 
SA_GV01_rvh1-10u-11040	RV_7,041.05a bhaga eva bhagavāṃ astu devās tena vayam bhagavantaḥ syāma /	bhagaḥ eva bhagavān astu devāḥ tena vayam bhagavantaḥ syāma 
SA_GV01_rvh1-10u-11041	RV_7,041.05c taṃ tvā bhaga sarva ij johavīti sa no bhaga puraetā bhaveha //	tam tvā bhaga sarvaḥ id johavīti sa naḥ bhaga puraetā bhava iha 
SA_GV01_rvh1-10u-11042	RV_7,041.06a sam adhvarāyoṣaso namanta dadhikrāveva śucaye padāya /	sam adhvarāya uṣasaḥ namanta dadhikrāvā iva śucaye padāya 
SA_GV01_rvh1-10u-11043	RV_7,041.06c arvācīnaṃ vasuvidam bhagaṃ no ratham ivāśvā vājina ā vahantu //	arvācīnam vasu vidam bhagam naḥ ratham iva aśvāḥ vājinaḥ ā vahantu 
SA_GV01_rvh1-10u-11044	RV_7,041.07a aśvāvatīr gomatīr na uṣāso vīravatīḥ sadam ucchantu bhadrāḥ /	aśvāvatīḥ gomatīḥ naḥ uṣāsaḥ vīravatīḥ sadam ucchantu bhadrāḥ 
SA_GV01_rvh1-10u-11045	RV_7,041.07c ghṛtaṃ duhānā viśvataḥ prapītā yūyam pāta svastibhiḥ sadā naḥ //	ghṛtam duhānāḥ viśvatas prapītāḥ yūyam pāta svastibhiḥ sadā naḥ 
SA_GV01_rvh1-10u-11046	RV_7,042.01a pra brahmāṇo aṅgiraso nakṣanta pra krandanur nabhanyasya vetu /	pra brahmāṇaḥ aṅgirasaḥ nakṣanta pra krandanuḥ nabhanyasya vetu 
SA_GV01_rvh1-10u-11047	RV_7,042.01c pra dhenava udapruto navanta yujyātām adrī adhvarasya peśaḥ //	pra dhenavaḥ uda prutaḥ navanta yujyātām adrī adhvarasya peśaḥ 
SA_GV01_rvh1-10u-11048	RV_7,042.02a sugas te agne sanavitto adhvā yukṣvā sute harito rohitaś ca /	sugaḥ te agne sanavittaḥ adhvā yukṣva sute haritaḥ rohitaḥ ca 
SA_GV01_rvh1-10u-11049	RV_7,042.02c ye vā sadmann aruṣā vīravāho huve devānāṃ janimāni sattaḥ //	ye vā sadman aruṣā vīra vāhaḥ huve devānām janimāni sattaḥ 
SA_GV01_rvh1-10u-11050	RV_7,042.03a sam u vo yajñam mahayan namobhiḥ pra hotā mandro ririca upāke /	sam u vaḥ yajñam mahayan namobhiḥ pra hotā mandraḥ ririce upāke 
SA_GV01_rvh1-10u-11051	RV_7,042.03c yajasva su purvaṇīka devān ā yajñiyām aramatiṃ vavṛtyāḥ //	yajasva su purvaṇīka devān ā yajñiyām aramatim vavṛtyāḥ 
SA_GV01_rvh1-10u-11052	RV_7,042.04a yadā vīrasya revato duroṇe syonaśīr atithir āciketat /	yadā vīrasya revataḥ duroṇe syonaśīḥ atithiḥ āciketat 
SA_GV01_rvh1-10u-11053	RV_7,042.04c suprīto agniḥ sudhito dama ā sa viśe dāti vāryam iyatyai //	su prītaḥ agniḥ sudhitaḥ dame ā sa viśe dāti vāryam iyatyai 
SA_GV01_rvh1-10u-11054	RV_7,042.05a imaṃ no agne adhvaraṃ juṣasva marutsv indre yaśasaṃ kṛdhī naḥ /	imam naḥ agne adhvaram juṣasva marutsu indre yaśasam kṛdhī naḥ 
SA_GV01_rvh1-10u-11055	RV_7,042.05c ā naktā barhiḥ sadatām uṣāsośantā mitrāvaruṇā yajeha //	ā naktā barhiḥ sadatām uṣāsā uśantā mitrāvaruṇā yaja iha 
SA_GV01_rvh1-10u-11056	RV_7,042.06a evāgniṃ sahasyaṃ vasiṣṭho rāyaskāmo viśvapsnyasya staut /	eva agnim sahasyam vasiṣṭhaḥ rāyaskāmaḥ viśvapsnyasya staut 
SA_GV01_rvh1-10u-11057	RV_7,042.06c iṣaṃ rayim paprathad vājam asme yūyam pāta svastibhiḥ sadā naḥ //	iṣam rayim paprathat vājam asme yūyam pāta svastibhiḥ sadā naḥ 
SA_GV01_rvh1-10u-11058	RV_7,043.01a pra vo yajñeṣu devayanto arcan dyāvā namobhiḥ pṛthivī iṣadhyai /	pra vaḥ yajñeṣu devayantaḥ arcan dyāvā namobhiḥ pṛthivī iṣadhyai 
SA_GV01_rvh1-10u-11059	RV_7,043.01c yeṣām brahmāṇy asamāni viprā viṣvag viyanti vanino na śākhāḥ //	yeṣām brahmāṇi asamāni viprāḥ viṣvak viyanti vaninaḥ na śākhāḥ 
SA_GV01_rvh1-10u-11060	RV_7,043.02a pra yajña etu hetvo na saptir ud yacchadhvaṃ samanaso ghṛtācīḥ /	pra yajñaḥ etu hetvaḥ na saptiḥ ud yacchadhvam samanasaḥ ghṛtācīḥ 
SA_GV01_rvh1-10u-11061	RV_7,043.02c stṛṇīta barhir adhvarāya sādhūrdhvā śocīṃṣi devayūny asthuḥ //	stṛṇīta barhiḥ adhvarāya sādhu ūrdhvā śocīṃṣi devayūni asthuḥ 
SA_GV01_rvh1-10u-11062	RV_7,043.03a ā putrāso na mātaraṃ vibhṛtrāḥ sānau devāso barhiṣaḥ sadantu /	ā putrāsaḥ na mātaram vibhṛtrāḥ sānau devāsaḥ barhiṣaḥ sadantu 
SA_GV01_rvh1-10u-11063	RV_7,043.03c ā viśvācī vidathyām anaktv agne mā no devatātā mṛdhas kaḥ //	ā viśvācī vidathyām anaktu agne mā naḥ devatātā mṛdhaḥ kaḥ 
SA_GV01_rvh1-10u-11064	RV_7,043.04a te sīṣapanta joṣam ā yajatrā ṛtasya dhārāḥ sudughā duhānāḥ /	te sīṣapanta joṣam ā yajatrāḥ ṛtasya dhārāḥ sudughāḥ duhānāḥ 
SA_GV01_rvh1-10u-11065	RV_7,043.04c jyeṣṭhaṃ vo adya maha ā vasūnām ā gantana samanaso yati ṣṭha //	jyeṣṭham vaḥ adya mahaḥ ā vasūnām ā gantana samanasaḥ yati stha 
SA_GV01_rvh1-10u-11066	RV_7,043.05a evā no agne vikṣv ā daśasya tvayā vayaṃ sahasāvann āskrāḥ /	eva naḥ agne vikṣu ā daśasya tvayā vayam sahasāvan āskrāḥ 
SA_GV01_rvh1-10u-11067	RV_7,043.05c rāyā yujā sadhamādo ariṣṭā yūyam pāta svastibhiḥ sadā naḥ //	rāyā yujā sadhamādaḥ ariṣṭāḥ yūyam pāta svastibhiḥ sadā naḥ 
SA_GV01_rvh1-10u-11068	RV_7,044.01a dadhikrāṃ vaḥ prathamam aśvinoṣasam agniṃ samiddham bhagam ūtaye huve /	dadhikrām vaḥ prathamam aśvinā uṣasam agnim samiddham bhagam ūtaye huve 
SA_GV01_rvh1-10u-11069	RV_7,044.01c indraṃ viṣṇum pūṣaṇam brahmaṇas patim ādityān dyāvāpṛthivī apaḥ svaḥ //	indram viṣṇum pūṣaṇam brahmaṇaḥ patim ādityān dyāvāpṛthivī apaḥ svar 
SA_GV01_rvh1-10u-11070	RV_7,044.02a dadhikrām u namasā bodhayanta udīrāṇā yajñam upaprayantaḥ /	dadhikrām u namasā bodhayantaḥ udīrāṇāḥ yajñam upaprayantaḥ 
SA_GV01_rvh1-10u-11071	RV_7,044.02c iḷāṃ devīm barhiṣi sādayanto 'śvinā viprā suhavā huvema //	iḷām devīm barhiṣi sādayantaḥ śvinā viprā su havāḥ huvema 
SA_GV01_rvh1-10u-11072	RV_7,044.03a dadhikrāvāṇam bubudhāno agnim upa bruva uṣasaṃ sūryaṃ gām /	dadhikrāvāṇam bubudhānaḥ agnim upa bruve uṣasam sūryam gām 
SA_GV01_rvh1-10u-11073	RV_7,044.03c bradhnam māṃścator varuṇasya babhruṃ te viśvāsmad duritā yāvayantu //	bradhnam māṃścatoḥ varuṇasya babhrum te viśvā asmat duritā yāvayantu 
SA_GV01_rvh1-10u-11074	RV_7,044.04a dadhikrāvā prathamo vājy arvāgre rathānām bhavati prajānan /	dadhikrāvā prathamaḥ vājī arvā agre rathānām bhavati prajānan 
SA_GV01_rvh1-10u-11075	RV_7,044.04c saṃvidāna uṣasā sūryeṇādityebhir vasubhir aṅgirobhiḥ //	saṃvidānaḥ uṣasā sūryeṇa ādityebhiḥ vasubhiḥ aṅgirobhiḥ 
SA_GV01_rvh1-10u-11076	RV_7,044.05a ā no dadhikrāḥ pathyām anaktv ṛtasya panthām anvetavā u /	ā naḥ dadhikrāḥ pathyām anaktu ṛtasya panthām anvetavai u 
SA_GV01_rvh1-10u-11077	RV_7,044.05c śṛṇotu no daivyaṃ śardho agniḥ śṛṇvantu viśve mahiṣā amūrāḥ //	śṛṇotu naḥ daivyam śardhaḥ agniḥ śṛṇvantu viśve mahiṣāḥ amūrāḥ 
SA_GV01_rvh1-10u-11078	RV_7,045.01a ā devo yātu savitā suratno 'ntarikṣaprā vahamāno aśvaiḥ /	ā devaḥ yātu savitā su ratnaḥ ntarikṣa prāḥ vahamānaḥ aśvaiḥ 
SA_GV01_rvh1-10u-11079	RV_7,045.01c haste dadhāno naryā purūṇi niveśayañ ca prasuvañ ca bhūma //	haste dadhānaḥ naryā purūṇi niveśayam ca prasuvam ca bhūma 
SA_GV01_rvh1-10u-11080	RV_7,045.02a ud asya bāhū śithirā bṛhantā hiraṇyayā divo antāṃ anaṣṭām /	ud asya bāhū śithirā bṛhantā hiraṇyayā divaḥ antām anaṣṭām 
SA_GV01_rvh1-10u-11081	RV_7,045.02c nūnaṃ so asya mahimā paniṣṭa sūraś cid asmā anu dād apasyām //	nūnam saḥ asya mahimā paniṣṭa sūraḥ cit asmai anu dāt apasyām 
SA_GV01_rvh1-10u-11082	RV_7,045.03a sa ghā no devaḥ savitā sahāvā sāviṣad vasupatir vasūni /	sa gha naḥ devaḥ savitā sahāvā sāviṣat vasu patiḥ vasūni 
SA_GV01_rvh1-10u-11083	RV_7,045.03c viśrayamāṇo amatim urūcīm martabhojanam adha rāsate naḥ //	viśrayamāṇaḥ amatim urūcīm marta bhojanam adha rāsate naḥ 
SA_GV01_rvh1-10u-11084	RV_7,045.04a imā giraḥ savitāraṃ sujihvam pūrṇagabhastim īḷate supāṇim /	imāḥ giraḥ savitāram su jihvam pūrṇa gabhastim īḍate su pāṇim 
SA_GV01_rvh1-10u-11085	RV_7,045.04c citraṃ vayo bṛhad asme dadhātu yūyam pāta svastibhiḥ sadā naḥ //	citram vayaḥ bṛhat asme dadhātu yūyam pāta svastibhiḥ sadā naḥ 
SA_GV01_rvh1-10u-11086	RV_7,046.01a imā rudrāya sthiradhanvane giraḥ kṣipreṣave devāya svadhāvne /	imāḥ rudrāya sthiradhanvane giraḥ kṣipreṣave devāya svadhāvne 
SA_GV01_rvh1-10u-11087	RV_7,046.01c aṣāḷhāya sahamānāya vedhase tigmāyudhāya bharatā śṛṇotu naḥ //	aṣāḷhāya sahamānāya vedhase tigma āyudhāya bharatā śṛṇotu naḥ 
SA_GV01_rvh1-10u-11088	RV_7,046.02a sa hi kṣayeṇa kṣamyasya janmanaḥ sāmrājyena divyasya cetati /	sa hi kṣayeṇa kṣamyasya janmanaḥ sāmrājyena divyasya cetati 
SA_GV01_rvh1-10u-11089	RV_7,046.02c avann avantīr upa no duraś carānamīvo rudra jāsu no bhava //	avan avantīḥ upa naḥ duraḥ cara anamīvaḥ rudra jāsu naḥ bhava 
SA_GV01_rvh1-10u-11090	RV_7,046.03a yā te didyud avasṛṣṭā divas pari kṣmayā carati pari sā vṛṇaktu naḥ /	yā te didyut avasṛṣṭā divaḥ pari kṣmayā carati pari sā vṛṇaktu naḥ 
SA_GV01_rvh1-10u-11091	RV_7,046.03c sahasraṃ te svapivāta bheṣajā mā nas tokeṣu tanayeṣu rīriṣaḥ //	sahasram te svapivāta bheṣajā mā naḥ tokeṣu tanayeṣu rīriṣaḥ 
SA_GV01_rvh1-10u-11092	RV_7,046.04a mā no vadhī rudra mā parā dā mā te bhūma prasitau hīḷitasya /	mā naḥ vadhīḥ rudra mā parā dāḥ mā te bhūma prasitau hīḷitasya 
SA_GV01_rvh1-10u-11093	RV_7,046.04c ā no bhaja barhiṣi jīvaśaṃse yūyam pāta svastibhiḥ sadā naḥ //	ā naḥ bhaja barhiṣi jīva śaṃse yūyam pāta svastibhiḥ sadā naḥ 
SA_GV01_rvh1-10u-11094	RV_7,047.01a āpo yaṃ vaḥ prathamaṃ devayanta indrapānam ūrmim akṛṇvateḷaḥ /	āpaḥ yam vaḥ prathamam devayantaḥ indra pānam ūrmim akṛṇvata iḷaḥ 
SA_GV01_rvh1-10u-11095	RV_7,047.01c taṃ vo vayaṃ śucim aripram adya ghṛtapruṣam madhumantaṃ vanema //	tam vaḥ vayam śucim aripram adya ghṛta pruṣam madhumantam vanema 
SA_GV01_rvh1-10u-11096	RV_7,047.02a tam ūrmim āpo madhumattamaṃ vo 'pāṃ napād avatv āśuhemā /	tam ūrmim āpaḥ madhumattamam vaḥ pām napāt avatu āśu hemā 
SA_GV01_rvh1-10u-11097	RV_7,047.02c yasminn indro vasubhir mādayāte tam aśyāma devayanto vo adya //	yasmin indraḥ vasubhiḥ mādayāte tam aśyāma devayantaḥ vaḥ adya 
SA_GV01_rvh1-10u-11098	RV_7,047.03a śatapavitrāḥ svadhayā madantīr devīr devānām api yanti pāthaḥ /	śata pavitrāḥ svadhayā madantīḥ devīḥ devānām api yanti pāthaḥ 
SA_GV01_rvh1-10u-11099	RV_7,047.03c tā indrasya na minanti vratāni sindhubhyo havyaṃ ghṛtavaj juhota //	tāḥ indrasya na minanti vratāni sindhubhyaḥ havyam ghṛtavat juhota 
SA_GV01_rvh1-10u-11100	RV_7,047.04a yāḥ sūryo raśmibhir ātatāna yābhya indro aradad gātum ūrmim /	yāḥ sūryaḥ raśmibhiḥ ātatāna yābhyaḥ indraḥ aradat gātum ūrmim 
SA_GV01_rvh1-10u-11101	RV_7,047.04c te sindhavo varivo dhātanā no yūyam pāta svastibhiḥ sadā naḥ //	te sindhavaḥ varivaḥ dhātana naḥ yūyam pāta svastibhiḥ sadā naḥ 
SA_GV01_rvh1-10u-11102	RV_7,048.01a ṛbhukṣaṇo vājā mādayadhvam asme naro maghavānaḥ sutasya /	ṛbhukṣaṇaḥ vājāḥ mādayadhvam asme naraḥ maghavānaḥ sutasya 
SA_GV01_rvh1-10u-11103	RV_7,048.01c ā vo 'rvācaḥ kratavo na yātāṃ vibhvo rathaṃ naryaṃ vartayantu //	ā vaḥ rvācaḥ kratavaḥ na yātām vibhvaḥ ratham naryam vartayantu 
SA_GV01_rvh1-10u-11104	RV_7,048.02a ṛbhur ṛbhubhir abhi vaḥ syāma vibhvo vibhubhiḥ śavasā śavāṃsi /	ṛbhuḥ ṛbhubhiḥ abhi vaḥ syāma vibhvaḥ vibhubhiḥ śavasā śavāṃsi 
SA_GV01_rvh1-10u-11105	RV_7,048.02c vājo asmāṃ avatu vājasātāv indreṇa yujā taruṣema vṛtram //	vājaḥ asmām avatu vājasātau indreṇa yujā taruṣema vṛtram 
SA_GV01_rvh1-10u-11106	RV_7,048.03a te cid dhi pūrvīr abhi santi śāsā viśvāṃ arya uparatāti vanvan /	te cit hi pūrvīḥ abhi santi śāsā viśvān aryaḥ uparatāti vanvan 
SA_GV01_rvh1-10u-11107	RV_7,048.03c indro vibhvāṃ ṛbhukṣā vājo aryaḥ śatror mithatyā kṛṇavan vi nṛmṇam //	indraḥ vibhvā ṛbhukṣāḥ vājaḥ aryaḥ śatroḥ mithatyā kṛṇavan vi nṛmṇam 
SA_GV01_rvh1-10u-11108	RV_7,048.04a nū devāso varivaḥ kartanā no bhūta no viśve 'vase sajoṣāḥ /	nu devāsaḥ varivaḥ kartana naḥ bhūta naḥ viśve vase sajoṣāḥ 
SA_GV01_rvh1-10u-11109	RV_7,048.04c sam asme iṣaṃ vasavo dadīran yūyam pāta svastibhiḥ sadā naḥ //	sam asme iṣam vasavaḥ dadīran yūyam pāta svastibhiḥ sadā naḥ 
SA_GV01_rvh1-10u-11110	RV_7,049.01a samudrajyeṣṭhāḥ salilasya madhyāt punānā yanty aniviśamānāḥ /	samudra jyeṣṭhāḥ salilasya madhyāt punānāḥ yanti a niviśamānāḥ 
SA_GV01_rvh1-10u-11111	RV_7,049.01c indro yā vajrī vṛṣabho rarāda tā āpo devīr iha mām avantu //	indraḥ yāḥ vajrī vṛṣabhaḥ rarāda tāḥ āpaḥ devīḥ iha mām avantu 
SA_GV01_rvh1-10u-11112	RV_7,049.02a yā āpo divyā uta vā sravanti khanitrimā uta vā yāḥ svayañjāḥ /	yāḥ āpaḥ divyāḥ uta vā sravanti khanitrimāḥ uta vā yāḥ svayañjāḥ 
SA_GV01_rvh1-10u-11113	RV_7,049.02c samudrārthā yāḥ śucayaḥ pāvakās tā āpo devīr iha mām avantu //	samudra arthāḥ yāḥ śucayaḥ pāvakāḥ tāḥ āpaḥ devīḥ iha mām avantu 
SA_GV01_rvh1-10u-11114	RV_7,049.03a yāsāṃ rājā varuṇo yāti madhye satyānṛte avapaśyañ janānām /	yāsām rājā varuṇaḥ yāti madhye satya anṛte avapaśyam janānām 
SA_GV01_rvh1-10u-11115	RV_7,049.03c madhuścutaḥ śucayo yāḥ pāvakās tā āpo devīr iha mām avantu //	madhuścutaḥ śucayaḥ yāḥ pāvakāḥ tāḥ āpaḥ devīḥ iha mām avantu 
SA_GV01_rvh1-10u-11116	RV_7,049.04a yāsu rājā varuṇo yāsu somo viśve devā yāsūrjam madanti /	yāsu rājā varuṇaḥ yāsu somaḥ viśve devāḥ yāsu ūrjam madanti 
SA_GV01_rvh1-10u-11117	RV_7,049.04c vaiśvānaro yāsv agniḥ praviṣṭas tā āpo devīr iha mām avantu //	vaiśvānaraḥ yāsu agniḥ praviṣṭaḥ tāḥ āpaḥ devīḥ iha mām avantu 
SA_GV01_rvh1-10u-11118	RV_7,050.01a ā mām mitrāvaruṇeha rakṣataṃ kulāyayad viśvayan mā na ā gan /	ā mām mitrāvaruṇā iha rakṣatam kulāyayat viśvayat mā naḥ ā gan 
SA_GV01_rvh1-10u-11119	RV_7,050.01c ajakāvaṃ durdṛśīkaṃ tiro dadhe mā mām padyena rapasā vidat tsaruḥ //	ajakāvam durdṛśīkam tiras dadhe mā mām padyena rapasā vidat tsaruḥ 
SA_GV01_rvh1-10u-11120	RV_7,050.02a yad vijāman paruṣi vandanam bhuvad aṣṭhīvantau pari kulphau ca dehat /	yat vijāman paruṣi vandanam bhuvat aṣṭhīvantau pari kulphau ca dehat 
SA_GV01_rvh1-10u-11121	RV_7,050.02c agniṣ ṭac chocann apa bādhatām ito mā mām padyena rapasā vidat tsaruḥ //	agniḥ tat śocan apa bādhatām itas mā mām padyena rapasā vidat tsaruḥ 
SA_GV01_rvh1-10u-11122	RV_7,050.03a yac chalmalau bhavati yan nadīṣu yad oṣadhībhyaḥ pari jāyate viṣam /	yat śalmalau bhavati yat nadīṣu yat oṣadhībhyaḥ pari jāyate viṣam 
SA_GV01_rvh1-10u-11123	RV_7,050.03c viśve devā nir itas tat suvantu mā mām padyena rapasā vidat tsaruḥ //	viśve devāḥ niḥ itas tat suvantu mā mām padyena rapasā vidat tsaruḥ 
SA_GV01_rvh1-10u-11124	RV_7,050.04a yāḥ pravato nivata udvata udanvatīr anudakāś ca yāḥ /	yāḥ pravataḥ nivataḥ udvataḥ udanvatīḥ anudakāḥ ca yāḥ 
SA_GV01_rvh1-10u-11125	RV_7,050.04c tā asmabhyam payasā pinvamānāḥ śivā devīr aśipadā bhavantu sarvā nadyo aśimidā bhavantu //	tāḥ asmabhyam payasā pinvamānāḥ śivāḥ devīḥ a śipadāḥ bhavantu sarvāḥ nadyaḥ a śimidāḥ bhavantu 
SA_GV01_rvh1-10u-11126	RV_7,051.01a ādityānām avasā nūtanena sakṣīmahi śarmaṇā śantamena /	ādityānām avasā nūtanena sakṣīmahi śarmaṇā śantamena 
SA_GV01_rvh1-10u-11127	RV_7,051.01c anāgāstve adititve turāsa imaṃ yajñaṃ dadhatu śroṣamāṇāḥ //	anāgāstve aditi tve turāsaḥ imam yajñam dadhatu śroṣamāṇāḥ 
SA_GV01_rvh1-10u-11128	RV_7,051.02a ādityāso aditir mādayantām mitro aryamā varuṇo rajiṣṭhāḥ /	ādityāsaḥ aditiḥ mādayantām mitraḥ aryamā varuṇaḥ rajiṣṭhāḥ 
SA_GV01_rvh1-10u-11129	RV_7,051.02c asmākaṃ santu bhuvanasya gopāḥ pibantu somam avase no adya //	asmākam santu bhuvanasya gopāḥ pibantu somam avase naḥ adya 
SA_GV01_rvh1-10u-11130	RV_7,051.03a ādityā viśve marutaś ca viśve devāś ca viśva ṛbhavaś ca viśve /	ādityāḥ viśve marutaḥ ca viśve devāḥ ca viśve ṛbhavaḥ ca viśve 
SA_GV01_rvh1-10u-11131	RV_7,051.03c indro agnir aśvinā tuṣṭuvānā yūyam pāta svastibhiḥ sadā naḥ //	indraḥ agniḥ aśvinā tuṣṭuvānāḥ yūyam pāta svastibhiḥ sadā naḥ 
SA_GV01_rvh1-10u-11132	RV_7,052.01a ādityāso aditayaḥ syāma pūr devatrā vasavo martyatrā /	ādityāsaḥ aditayaḥ syāma pūḥ devatrā vasavaḥ martyatrā 
SA_GV01_rvh1-10u-11133	RV_7,052.01c sanema mitrāvaruṇā sananto bhavema dyāvāpṛthivī bhavantaḥ //	sanema mitrāvaruṇā sanantaḥ bhavema dyāvāpṛthivī bhavantaḥ 
SA_GV01_rvh1-10u-11134	RV_7,052.02a mitras tan no varuṇo māmahanta śarma tokāya tanayāya gopāḥ /	mitraḥ tat naḥ varuṇaḥ māmahanta śarma tokāya tanayāya gopāḥ 
SA_GV01_rvh1-10u-11135	RV_7,052.02c mā vo bhujemānyajātam eno mā tat karma vasavo yac cayadhve //	mā vaḥ bhujema anya jātam enaḥ mā tat karma vasavaḥ yat cayadhve 
SA_GV01_rvh1-10u-11136	RV_7,052.03a turaṇyavo 'ṅgiraso nakṣanta ratnaṃ devasya savitur iyānāḥ /	turaṇyavaḥ ṅgirasaḥ nakṣanta ratnam devasya savituḥ iyānāḥ 
SA_GV01_rvh1-10u-11137	RV_7,052.03c pitā ca tan no mahān yajatro viśve devāḥ samanaso juṣanta //	pitā ca tat naḥ mahān yajatraḥ viśve devāḥ samanasaḥ juṣanta 
SA_GV01_rvh1-10u-11138	RV_7,053.01a pra dyāvā yajñaiḥ pṛthivī namobhiḥ sabādha īḷe bṛhatī yajatre /	pra dyāvā yajñaiḥ pṛthivī namobhiḥ sabādhas īḍe bṛhatī yajatre 
SA_GV01_rvh1-10u-11139	RV_7,053.01c te cid dhi pūrve kavayo gṛṇantaḥ puro mahī dadhire devaputre //	te cit hi pūrve kavayaḥ gṛṇantaḥ puras mahī dadhire deva putre 
SA_GV01_rvh1-10u-11140	RV_7,053.02a pra pūrvaje pitarā navyasībhir gīrbhiḥ kṛṇudhvaṃ sadane ṛtasya /	pra pūrva je pitarā navyasībhiḥ gīrbhiḥ kṛṇudhvam sadane ṛtasya 
SA_GV01_rvh1-10u-11141	RV_7,053.02c ā no dyāvāpṛthivī daivyena janena yātam mahi vāṃ varūtham //	ā naḥ dyāvāpṛthivī daivyena janena yātam mahi vām varūtham 
SA_GV01_rvh1-10u-11142	RV_7,053.03a uto hi vāṃ ratnadheyāni santi purūṇi dyāvāpṛthivī sudāse /	uta u hi vām ratna dheyāni santi purūṇi dyāvāpṛthivī sudāse 
SA_GV01_rvh1-10u-11143	RV_7,053.03c asme dhattaṃ yad asad askṛdhoyu yūyam pāta svastibhiḥ sadā naḥ //	asme dhattam yat asat yūyam pāta svastibhiḥ sadā naḥ 
SA_GV01_rvh1-10u-11144	RV_7,054.01a vāstoṣ pate prati jānīhy asmān svāveśo anamīvo bhavā naḥ /	vāstoḥ pate prati jānīhi asmān su āveśaḥ anamīvaḥ bhava naḥ 
SA_GV01_rvh1-10u-11145	RV_7,054.01c yat tvemahe prati tan no juṣasva śaṃ no bhava dvipade śaṃ catuṣpade //	yat tvā īmahe prati tat naḥ juṣasva śam naḥ bhava dvipade śam catuṣpade 
SA_GV01_rvh1-10u-11146	RV_7,054.02a vāstoṣ pate prataraṇo na edhi gayasphāno gobhir aśvebhir indo /	vāstoḥ pate prataraṇaḥ naḥ edhi gaya sphānaḥ gobhiḥ aśvebhiḥ indo 
SA_GV01_rvh1-10u-11147	RV_7,054.02c ajarāsas te sakhye syāma piteva putrān prati no juṣasva //	ajarāsaḥ te sakhye syāma pitā iva putrān prati naḥ juṣasva 
SA_GV01_rvh1-10u-11148	RV_7,054.03a vāstoṣ pate śagmayā saṃsadā te sakṣīmahi raṇvayā gātumatyā /	vāstoḥ pate śagmayā saṃsadā te sakṣīmahi raṇvayā gātumatyā 
SA_GV01_rvh1-10u-11149	RV_7,054.03c pāhi kṣema uta yoge varaṃ no yūyam pāta svastibhiḥ sadā naḥ //	pāhi kṣeme uta yoge varam naḥ yūyam pāta svastibhiḥ sadā naḥ 
SA_GV01_rvh1-10u-11150	RV_7,055.01a amīvahā vāstoṣ pate viśvā rūpāṇy āviśan /	amīva hā vāstoḥ pate viśvā rūpāṇi āviśan 
SA_GV01_rvh1-10u-11151	RV_7,055.01c sakhā suśeva edhi naḥ //	sakhā su śevaḥ edhi naḥ 
SA_GV01_rvh1-10u-11152	RV_7,055.02a yad arjuna sārameya dataḥ piśaṅga yacchase /	yat arjuna sārameya dataḥ piśaṅga yacchase 
SA_GV01_rvh1-10u-11153	RV_7,055.02c vīva bhrājanta ṛṣṭaya upa srakveṣu bapsato ni ṣu svapa //	vi iva bhrājante ṛṣṭayaḥ upa srakveṣu bapsataḥ ni su svapa 
SA_GV01_rvh1-10u-11154	RV_7,055.03a stenaṃ rāya sārameya taskaraṃ vā punaḥsara /	stenam rāya sārameya taskaram vā punaḥsara 
SA_GV01_rvh1-10u-11155	RV_7,055.03c stotṝn indrasya rāyasi kim asmān ducchunāyase ni ṣu svapa //	stotṝn indrasya rāyasi kim asmān ducchunāyase ni su svapa 
SA_GV01_rvh1-10u-11156	RV_7,055.04a tvaṃ sūkarasya dardṛhi tava dardartu sūkaraḥ /	tvam sūkarasya dardṛhi tava dardartu sūkaraḥ 
SA_GV01_rvh1-10u-11157	RV_7,055.04c stotṝn indrasya rāyasi kim asmān ducchunāyase ni ṣu svapa //	stotṝn indrasya rāyasi kim asmān ducchunāyase ni su svapa 
SA_GV01_rvh1-10u-11158	RV_7,055.05a sastu mātā sastu pitā sastu śvā sastu viśpatiḥ /	sastu mātā sastu pitā sastu śvā sastu viśpatiḥ 
SA_GV01_rvh1-10u-11159	RV_7,055.05c sasantu sarve jñātayaḥ sastv ayam abhito janaḥ //	sasantu sarve jñātayaḥ sastu ayam abhitas janaḥ 
SA_GV01_rvh1-10u-11160	RV_7,055.06a ya āste yaś ca carati yaś ca paśyati no janaḥ /	yaḥ āste yaḥ ca carati yaḥ ca paśyati naḥ janaḥ 
SA_GV01_rvh1-10u-11161	RV_7,055.06c teṣāṃ saṃ hanmo akṣāṇi yathedaṃ harmyaṃ tathā //	teṣām sam hanmaḥ akṣāṇi yathā idam harmyam tathā 
SA_GV01_rvh1-10u-11162	RV_7,055.07a sahasraśṛṅgo vṛṣabho yaḥ samudrād udācarat /	sahasra śṛṅgaḥ vṛṣabhaḥ yaḥ samudrāt udācarat 
SA_GV01_rvh1-10u-11163	RV_7,055.07c tenā sahasyenā vayaṃ ni janān svāpayāmasi //	tena sahasyena vayam ni janān svāpayāmasi 
SA_GV01_rvh1-10u-11164	RV_7,055.08a proṣṭheśayā vahyeśayā nārīr yās talpaśīvarīḥ /	proṣṭheśayāḥ vahyeśayāḥ nārīḥ yāḥ talpa śīvarīḥ 
SA_GV01_rvh1-10u-11165	RV_7,055.08c striyo yāḥ puṇyagandhās tāḥ sarvāḥ svāpayāmasi //	striyaḥ yāḥ puṇya gandhāḥ tāḥ sarvāḥ svāpayāmasi 
SA_GV01_rvh1-10u-11166	RV_7,056.01a ka īṃ vyaktā naraḥ sanīḷā rudrasya maryā adha svaśvāḥ //	ke īm vyaktāḥ naraḥ sanīḍāḥ rudrasya maryāḥ adha su aśvāḥ 
SA_GV01_rvh1-10u-11167	RV_7,056.02a nakir hy eṣāṃ janūṃṣi veda te aṅga vidre mitho janitram //	nakir hi eṣām janūṃṣi veda te aṅga vidre mithas janitram 
SA_GV01_rvh1-10u-11168	RV_7,056.03a abhi svapūbhir mitho vapanta vātasvanasaḥ śyenā aspṛdhran //	abhi svapūbhiḥ mithas vapanta vāta svanasaḥ śyenāḥ aspṛdhran 
SA_GV01_rvh1-10u-11169	RV_7,056.04a etāni dhīro niṇyā ciketa pṛśnir yad ūdho mahī jabhāra //	etāni dhīraḥ niṇyā ciketa pṛśniḥ yat ūdhaḥ mahī jabhāra 
SA_GV01_rvh1-10u-11170	RV_7,056.05a sā viṭ suvīrā marudbhir astu sanāt sahantī puṣyantī nṛmṇam //	sā viś su vīrā marudbhiḥ astu sanāt sahantī puṣyantī nṛmṇam 
SA_GV01_rvh1-10u-11171	RV_7,056.06a yāmaṃ yeṣṭhāḥ śubhā śobhiṣṭhāḥ śriyā sammiślā ojobhir ugrāḥ //	yāmam yeṣṭhāḥ śubhā śobhiṣṭhāḥ śriyā sammiślāḥ ojobhiḥ ugrāḥ 
SA_GV01_rvh1-10u-11172	RV_7,056.07a ugraṃ va oja sthirā śavāṃsy adhā marudbhir gaṇas tuviṣmān //	ugram vaḥ ojaḥ sthirā śavāṃsi adhā marudbhiḥ gaṇaḥ tuviṣmān 
SA_GV01_rvh1-10u-11173	RV_7,056.08a śubhro vaḥ śuṣmaḥ krudhmī manāṃsi dhunir munir iva śardhasya dhṛṣṇoḥ //	śubhraḥ vaḥ śuṣmaḥ krudhmī manāṃsi dhuniḥ muniḥ iva śardhasya dhṛṣṇoḥ 
SA_GV01_rvh1-10u-11174	RV_7,056.09a sanemy asmad yuyota didyum mā vo durmatir iha praṇaṅ naḥ //	sanemi asmat yuyota didyum mā vaḥ durmatiḥ iha praṇak naḥ 
SA_GV01_rvh1-10u-11175	RV_7,056.10a priyā vo nāma huve turāṇām ā yat tṛpan maruto vāvaśānāḥ //	priyā vaḥ nāma huve turāṇām ā yat tṛpat marutaḥ vāvaśānāḥ 
SA_GV01_rvh1-10u-11176	RV_7,056.11a svāyudhāsa iṣmiṇaḥ suniṣkā uta svayaṃ tanvaḥ śumbhamānāḥ //	su āyudhāsaḥ iṣmiṇaḥ su niṣkāḥ uta svayam tanvaḥ śumbhamānāḥ 
SA_GV01_rvh1-10u-11177	RV_7,056.12a śucī vo havyā marutaḥ śucīnāṃ śuciṃ hinomy adhvaraṃ śucibhyaḥ /	śucī vaḥ havyā marutaḥ śucīnām śucim hinomi adhvaram śucibhyaḥ 
SA_GV01_rvh1-10u-11178	RV_7,056.12c ṛtena satyam ṛtasāpa āyañ chucijanmānaḥ śucayaḥ pāvakāḥ //	ṛtena satyam ṛtasāpaḥ āyam śuci janmānaḥ śucayaḥ pāvakāḥ 
SA_GV01_rvh1-10u-11179	RV_7,056.13a aṃseṣv ā marutaḥ khādayo vo vakṣassu rukmā upaśiśriyāṇāḥ /	aṃseṣu ā marutaḥ khādayaḥ vaḥ vakṣassu rukmāḥ upaśiśriyāṇāḥ 
SA_GV01_rvh1-10u-11180	RV_7,056.13c vi vidyuto na vṛṣṭibhī rucānā anu svadhām āyudhair yacchamānāḥ //	vi vidyutaḥ na vṛṣṭibhiḥ rucānāḥ anu svadhām āyudhaiḥ yacchamānāḥ 
SA_GV01_rvh1-10u-11181	RV_7,056.14a pra budhnyā va īrate mahāṃsi pra nāmāni prayajyavas tiradhvam /	pra budhnyā vaḥ īrate mahāṃsi pra nāmāni prayajyavaḥ tiradhvam 
SA_GV01_rvh1-10u-11182	RV_7,056.14c sahasriyaṃ damyam bhāgam etaṃ gṛhamedhīyam maruto juṣadhvam //	sahasriyam damyam bhāgam etam gṛhamedhīyam marutaḥ juṣadhvam 
SA_GV01_rvh1-10u-11183	RV_7,056.15a yadi stutasya maruto adhīthetthā viprasya vājino havīman /	yadi stutasya marutaḥ adhītha itthā viprasya vājinaḥ havīman 
SA_GV01_rvh1-10u-11184	RV_7,056.15c makṣū rāyaḥ suvīryasya dāta nū cid yam anya ādabhad arāvā //	makṣū rāyaḥ su vīryasya dāta nu cit yam anyaḥ ādabhat arāvā 
SA_GV01_rvh1-10u-11185	RV_7,056.16a atyāso na ye marutaḥ svañco yakṣadṛśo na śubhayanta maryāḥ /	atyāsaḥ na ye marutaḥ svañcaḥ yakṣa dṛśaḥ na śubhayanta maryāḥ 
SA_GV01_rvh1-10u-11186	RV_7,056.16c te harmyeṣṭhāḥ śiśavo na śubhrā vatsāso na prakrīḷinaḥ payodhāḥ //	te harmyeṣṭhāḥ śiśavaḥ na śubhrāḥ vatsāsaḥ na prakrīḍinaḥ payodhāḥ 
SA_GV01_rvh1-10u-11187	RV_7,056.17a daśasyanto no maruto mṛḷantu varivasyanto rodasī sumeke /	daśasyantaḥ naḥ marutaḥ mṛḍantu varivasyantaḥ rodasī sumeke 
SA_GV01_rvh1-10u-11188	RV_7,056.17c āre gohā nṛhā vadho vo astu sumnebhir asme vasavo namadhvam //	āre go hā nṛ hā vadhaḥ vaḥ astu sumnebhiḥ asme vasavaḥ namadhvam 
SA_GV01_rvh1-10u-11189	RV_7,056.18a ā vo hotā johavīti sattaḥ satrācīṃ rātim maruto gṛṇānaḥ /	ā vaḥ hotā johavīti sattaḥ satrācīm rātim marutaḥ gṛṇānaḥ 
SA_GV01_rvh1-10u-11190	RV_7,056.18c ya īvato vṛṣaṇo asti gopāḥ so advayāvī havate va ukthaiḥ //	yaḥ īvataḥ vṛṣaṇaḥ asti gopāḥ saḥ advayāvī havate vaḥ ukthaiḥ 
SA_GV01_rvh1-10u-11191	RV_7,056.19a ime turam maruto rāmayantīme sahaḥ sahasa ā namanti /	ime turam marutaḥ rāmayanti ime sahaḥ sahasaḥ ā namanti 
SA_GV01_rvh1-10u-11192	RV_7,056.19c ime śaṃsaṃ vanuṣyato ni pānti guru dveṣo araruṣe dadhanti //	ime śaṃsam vanuṣyataḥ ni pānti guru dveṣaḥ a raruṣe dadhanti 
SA_GV01_rvh1-10u-11193	RV_7,056.20a ime radhraṃ cin maruto junanti bhṛmiṃ cid yathā vasavo juṣanta /	ime radhram cit marutaḥ junanti bhṛmim cit yathā vasavaḥ juṣanta 
SA_GV01_rvh1-10u-11194	RV_7,056.20c apa bādhadhvaṃ vṛṣaṇas tamāṃsi dhatta viśvaṃ tanayaṃ tokam asme //	apa bādhadhvam vṛṣaṇaḥ tamāṃsi dhatta viśvam tanayam tokam asme 
SA_GV01_rvh1-10u-11195	RV_7,056.21a mā vo dātrān maruto nir arāma mā paścād daghma rathyo vibhāge /	mā vaḥ dātrāt marutaḥ niḥ arāma mā paścāt daghma rathyaḥ vibhāge 
SA_GV01_rvh1-10u-11196	RV_7,056.21c ā na spārhe bhajatanā vasavye yad īṃ sujātaṃ vṛṣaṇo vo asti //	ā naḥ spārhe bhajatana vasavye yat īm su jātam vṛṣaṇaḥ vaḥ asti 
SA_GV01_rvh1-10u-11197	RV_7,056.22a saṃ yad dhananta manyubhir janāsaḥ śūrā yahvīṣv oṣadhīṣu vikṣu /	sam yat hananta manyubhiḥ janāsaḥ śūrāḥ yahvīṣu oṣadhīṣu vikṣu 
SA_GV01_rvh1-10u-11198	RV_7,056.22c adha smā no maruto rudriyāsas trātāro bhūta pṛtanāsv aryaḥ //	adha smā naḥ marutaḥ rudriyāsaḥ trātāraḥ bhūta pṛtanāsu aryaḥ 
SA_GV01_rvh1-10u-11199	RV_7,056.23a bhūri cakra marutaḥ pitryāṇy ukthāni yā vaḥ śasyante purā cit /	bhūri cakra marutaḥ pitryāṇi ukthāni yā vaḥ śasyante purā cit 
SA_GV01_rvh1-10u-11200	RV_7,056.23c marudbhir ugraḥ pṛtanāsu sāḷhā marudbhir it sanitā vājam arvā //	marudbhiḥ ugraḥ pṛtanāsu sāḷhā marudbhiḥ id sanitā vājam arvā 
SA_GV01_rvh1-10u-11201	RV_7,056.24a asme vīro marutaḥ śuṣmy astu janānāṃ yo asuro vidhartā /	asme vīraḥ marutaḥ śuṣmī astu janānām yaḥ asuraḥ vidhartā 
SA_GV01_rvh1-10u-11202	RV_7,056.24c apo yena sukṣitaye taremādha svam oko abhi vaḥ syāma //	apaḥ yena su kṣitaye tarema adha svam okaḥ abhi vaḥ syāma 
SA_GV01_rvh1-10u-11203	RV_7,056.25a tan na indro varuṇo mitro agnir āpa oṣadhīr vanino juṣanta /	tat naḥ indraḥ varuṇaḥ mitraḥ agniḥ āpaḥ oṣadhīḥ vaninaḥ juṣanta 
SA_GV01_rvh1-10u-11204	RV_7,056.25c śarman syāma marutām upasthe yūyam pāta svastibhiḥ sadā naḥ //	śarman syāma marutām upasthe yūyam pāta svastibhiḥ sadā naḥ 
SA_GV01_rvh1-10u-11205	RV_7,057.01a madhvo vo nāma mārutaṃ yajatrāḥ pra yajñeṣu śavasā madanti /	madhvaḥ vaḥ nāma mārutam yajatrāḥ pra yajñeṣu śavasā madanti 
SA_GV01_rvh1-10u-11206	RV_7,057.01c ye rejayanti rodasī cid urvī pinvanty utsaṃ yad ayāsur ugrāḥ //	ye rejayanti rodasī cit urvī pinvanti utsam yat ayāsuḥ ugrāḥ 
SA_GV01_rvh1-10u-11207	RV_7,057.02a nicetāro hi maruto gṛṇantam praṇetāro yajamānasya manma /	nicetāraḥ hi marutaḥ gṛṇantam praṇetāraḥ yajamānasya manma 
SA_GV01_rvh1-10u-11208	RV_7,057.02c asmākam adya vidatheṣu barhir ā vītaye sadata pipriyāṇāḥ //	asmākam adya vidatheṣu barhiḥ ā vītaye sadata pipriyāṇāḥ 
SA_GV01_rvh1-10u-11209	RV_7,057.03a naitāvad anye maruto yatheme bhrājante rukmair āyudhais tanūbhiḥ /	na etāvat anye marutaḥ yathā ime bhrājante rukmaiḥ āyudhaiḥ tanūbhiḥ 
SA_GV01_rvh1-10u-11210	RV_7,057.03c ā rodasī viśvapiśaḥ piśānāḥ samānam añjy añjate śubhe kam //	ā rodasī viśva piśaḥ piśānāḥ samānam añji añjate śubhe kam 
SA_GV01_rvh1-10u-11211	RV_7,057.04a ṛdhak sā vo maruto didyud astu yad va āgaḥ puruṣatā karāma /	ṛdhak sā vaḥ marutaḥ didyut astu yat vaḥ āgaḥ puruṣa tā karāma 
SA_GV01_rvh1-10u-11212	RV_7,057.04c mā vas tasyām api bhūmā yajatrā asme vo astu sumatiś caniṣṭhā //	mā vaḥ tasyām api bhūma yajatrāḥ asme vaḥ astu sumatiḥ caniṣṭhā 
SA_GV01_rvh1-10u-11213	RV_7,057.05a kṛte cid atra maruto raṇantānavadyāsaḥ śucayaḥ pāvakāḥ /	kṛte cit atra marutaḥ raṇanta anavadyāsaḥ śucayaḥ pāvakāḥ 
SA_GV01_rvh1-10u-11214	RV_7,057.05c pra ṇo 'vata sumatibhir yajatrāḥ pra vājebhis tirata puṣyase naḥ //	pra naḥ vata sumatibhiḥ yajatrāḥ pra vājebhiḥ tirata puṣyase naḥ 
SA_GV01_rvh1-10u-11215	RV_7,057.06a uta stutāso maruto vyantu viśvebhir nāmabhir naro havīṃṣi /	uta stutāsaḥ marutaḥ vyantu viśvebhiḥ nāmabhiḥ naraḥ havīṃṣi 
SA_GV01_rvh1-10u-11216	RV_7,057.06c dadāta no amṛtasya prajāyai jigṛta rāyaḥ sūnṛtā maghāni //	dadāta naḥ amṛtasya prajāyai jigṛta rāyaḥ sūnṛtāḥ maghāni 
SA_GV01_rvh1-10u-11217	RV_7,057.07a ā stutāso maruto viśva ūtī acchā sūrīn sarvatātā jigāta /	ā stutāsaḥ marutaḥ viśve ūtī acchā sūrīn sarvatātā jigāta 
SA_GV01_rvh1-10u-11218	RV_7,057.07c ye nas tmanā śatino vardhayanti yūyam pāta svastibhiḥ sadā naḥ //	ye naḥ tmanā śatinaḥ vardhayanti yūyam pāta svastibhiḥ sadā naḥ 
SA_GV01_rvh1-10u-11219	RV_7,058.01a pra sākamukṣe arcatā gaṇāya yo daivyasya dhāmnas tuviṣmān /	pra sākamukṣe arcata gaṇāya yaḥ daivyasya dhāmnaḥ tuviṣmān 
SA_GV01_rvh1-10u-11220	RV_7,058.01c uta kṣodanti rodasī mahitvā nakṣante nākaṃ nirṛter avaṃśāt //	uta kṣodanti rodasī mahitvā nakṣante nākam nirṛteḥ avaṃśāt 
SA_GV01_rvh1-10u-11221	RV_7,058.02a janūś cid vo marutas tveṣyeṇa bhīmāsas tuvimanyavo 'yāsaḥ /	janūḥ cit vaḥ marutaḥ tveṣyeṇa bhīmāsaḥ tuvi manyavaḥ yāsaḥ 
SA_GV01_rvh1-10u-11222	RV_7,058.02c pra ye mahobhir ojasota santi viśvo vo yāman bhayate svardṛk //	pra ye mahobhiḥ ojasā uta santi viśvaḥ vaḥ yāman bhayate svar dṛś 
SA_GV01_rvh1-10u-11223	RV_7,058.03a bṛhad vayo maghavadbhyo dadhāta jujoṣann in marutaḥ suṣṭutiṃ naḥ /	bṛhat vayaḥ maghavadbhyaḥ dadhāta jujoṣan id marutaḥ suṣṭutim naḥ 
SA_GV01_rvh1-10u-11224	RV_7,058.03c gato nādhvā vi tirāti jantum pra ṇa spārhābhir ūtibhis tireta //	gataḥ na adhvā vi tirāti jantum pra naḥ spārhābhiḥ ūtibhiḥ tireta 
SA_GV01_rvh1-10u-11225	RV_7,058.04a yuṣmoto vipro marutaḥ śatasvī yuṣmoto arvā sahuriḥ sahasrī /	yuṣmotaḥ vipraḥ marutaḥ śatasvī yuṣmotaḥ arvā sahuriḥ sahasrī 
SA_GV01_rvh1-10u-11226	RV_7,058.04c yuṣmotaḥ samrāḷ uta hanti vṛtram pra tad vo astu dhūtayo deṣṇam //	yuṣmotaḥ samrāj uta hanti vṛtram pra tat vaḥ astu dhūtayaḥ deṣṇam 
SA_GV01_rvh1-10u-11227	RV_7,058.05a tāṃ ā rudrasya mīḷhuṣo vivāse kuvin naṃsante marutaḥ punar naḥ /	tām ā rudrasya mīḍhuṣaḥ vivāse kuvid naṃsante marutaḥ punar naḥ 
SA_GV01_rvh1-10u-11228	RV_7,058.05c yat sasvartā jihīḷire yad āvir ava tad ena īmahe turāṇām //	yat sasvartā jihīḍire yat āvis ava tat enaḥ īmahe turāṇām 
SA_GV01_rvh1-10u-11229	RV_7,058.06a pra sā vāci suṣṭutir maghonām idaṃ sūktam maruto juṣanta /	pra sā vāci suṣṭutiḥ maghonām idam sūktam marutaḥ juṣanta 
SA_GV01_rvh1-10u-11230	RV_7,058.06c ārāc cid dveṣo vṛṣaṇo yuyota yūyam pāta svastibhiḥ sadā naḥ //	ārāt cit dveṣaḥ vṛṣaṇaḥ yuyota yūyam pāta svastibhiḥ sadā naḥ 
SA_GV01_rvh1-10u-11231	RV_7,059.01a yaṃ trāyadhva idam-idaṃ devāso yaṃ ca nayatha /	yam trāyadhve idam idam devāsaḥ yam ca nayatha 
SA_GV01_rvh1-10u-11232	RV_7,059.01c tasmā agne varuṇa mitrāryaman marutaḥ śarma yacchata //	tasmai agne varuṇa mitra aryaman marutaḥ śarma yacchata 
SA_GV01_rvh1-10u-11233	RV_7,059.02a yuṣmākaṃ devā avasāhani priya ījānas tarati dviṣaḥ /	yuṣmākam devāḥ avasā ahani priye ījānaḥ tarati dviṣaḥ 
SA_GV01_rvh1-10u-11234	RV_7,059.02c pra sa kṣayaṃ tirate vi mahīr iṣo yo vo varāya dāśati //	pra sa kṣayam tirate vi mahīḥ iṣaḥ yaḥ vaḥ varāya dāśati 
SA_GV01_rvh1-10u-11235	RV_7,059.03a nahi vaś caramaṃ cana vasiṣṭhaḥ parimaṃsate /	nahi vaḥ caramam cana vasiṣṭhaḥ parimaṃsate 
SA_GV01_rvh1-10u-11236	RV_7,059.03c asmākam adya marutaḥ sute sacā viśve pibata kāminaḥ //	asmākam adya marutaḥ sute sacā viśve pibata kāminaḥ 
SA_GV01_rvh1-10u-11237	RV_7,059.04a nahi va ūtiḥ pṛtanāsu mardhati yasmā arādhvaṃ naraḥ /	nahi vaḥ ūtiḥ pṛtanāsu mardhati yasmai arādhvam naraḥ 
SA_GV01_rvh1-10u-11238	RV_7,059.04c abhi va āvart sumatir navīyasī tūyaṃ yāta pipīṣavaḥ //	abhi vaḥ āvart sumatiḥ navīyasī tūyam yāta pipīṣavaḥ 
SA_GV01_rvh1-10u-11239	RV_7,059.05a o ṣu ghṛṣvirādhaso yātanāndhāṃsi pītaye /	ā u su ghṛṣvi rādhasaḥ yātana andhāṃsi pītaye 
SA_GV01_rvh1-10u-11240	RV_7,059.05c imā vo havyā maruto rare hi kam mo ṣv anyatra gantana //	imā vaḥ havyā marutaḥ rare hi kam mā u su anyatra gantana 
SA_GV01_rvh1-10u-11241	RV_7,059.06a ā ca no barhiḥ sadatāvitā ca na spārhāṇi dātave vasu /	ā ca naḥ barhiḥ ca naḥ spārhāṇi dātave vasu 
SA_GV01_rvh1-10u-11242	RV_7,059.06c asredhanto marutaḥ somye madhau svāheha mādayādhvai //	a sredhantaḥ marutaḥ somye madhau svāhā iha mādayādhvai 
SA_GV01_rvh1-10u-11243	RV_7,059.07a sasvaś cid dhi tanvaḥ śumbhamānā ā haṃsāso nīlapṛṣṭhā apaptan /	sasvar cit hi tanvaḥ śumbhamānāḥ ā haṃsāsaḥ nīla pṛṣṭhāḥ apaptan 
SA_GV01_rvh1-10u-11244	RV_7,059.07c viśvaṃ śardho abhito mā ni ṣeda naro na raṇvāḥ savane madantaḥ //	viśvam śardhaḥ abhitas mā ni seda naraḥ na raṇvāḥ savane madantaḥ 
SA_GV01_rvh1-10u-11245	RV_7,059.08a yo no maruto abhi durhṛṇāyus tiraś cittāni vasavo jighāṃsati /	yaḥ naḥ marutaḥ abhi durhṛṇāyuḥ tiras cittāni vasavaḥ jighāṃsati 
SA_GV01_rvh1-10u-11246	RV_7,059.08c druhaḥ pāśān prati sa mucīṣṭa tapiṣṭhena hanmanā hantanā tam //	druhaḥ pāśān prati sa mucīṣṭa tapiṣṭhena hanmanā hantana tam 
SA_GV01_rvh1-10u-11247	RV_7,059.09a sāṃtapanā idaṃ havir marutas taj jujuṣṭana /	sāṃtapanāḥ idam haviḥ marutaḥ tat jujuṣṭana 
SA_GV01_rvh1-10u-11248	RV_7,059.09c yuṣmākotī riśādasaḥ //	yuṣmākā ūtiḥ riśādasaḥ 
SA_GV01_rvh1-10u-11249	RV_7,059.10a gṛhamedhāsa ā gata maruto māpa bhūtana /	gṛha medhāsaḥ ā gata marutaḥ mā apa bhūtana 
SA_GV01_rvh1-10u-11250	RV_7,059.10c yuṣmākotī sudānavaḥ //	yuṣmākā ūtī sudānavaḥ 
SA_GV01_rvh1-10u-11251	RV_7,059.11a iheha vaḥ svatavasaḥ kavayaḥ sūryatvacaḥ /	iha iha vaḥ svatavasaḥ kavayaḥ sūrya tvacaḥ 
SA_GV01_rvh1-10u-11252	RV_7,059.11c yajñam maruta ā vṛṇe //	yajñam marutaḥ ā vṛṇe 
SA_GV01_rvh1-10u-11253	RV_7,059.12a tryambakaṃ yajāmahe sugandhim puṣṭivardhanam /	tryambakam yajāmahe sugandhim puṣṭi vardhanam 
SA_GV01_rvh1-10u-11254	RV_7,059.12c urvārukam iva bandhanān mṛtyor mukṣīya māmṛtāt //	urvārukam iva bandhanāt mṛtyoḥ mukṣīya mā amṛtāt 
SA_GV01_rvh1-10u-11255	RV_7,060.01a yad adya sūrya bravo 'nāgā udyan mitrāya varuṇāya satyam /	yat adya sūrya bravaḥ nāgāḥ udyan mitrāya varuṇāya satyam 
SA_GV01_rvh1-10u-11256	RV_7,060.01c vayaṃ devatrādite syāma tava priyāso aryaman gṛṇantaḥ //	vayam devatrā adite syāma tava priyāsaḥ aryaman gṛṇantaḥ 
SA_GV01_rvh1-10u-11257	RV_7,060.02a eṣa sya mitrāvaruṇā nṛcakṣā ubhe ud eti sūryo abhi jman /	eṣa sya mitrāvaruṇā nṛ cakṣāḥ ubhe ud eti sūryaḥ abhi jman 
SA_GV01_rvh1-10u-11258	RV_7,060.02c viśvasya sthātur jagataś ca gopā ṛju marteṣu vṛjinā ca paśyan //	viśvasya sthātuḥ jagataḥ ca gopāḥ ṛju marteṣu vṛjinā ca paśyan 
SA_GV01_rvh1-10u-11259	RV_7,060.03a ayukta sapta haritaḥ sadhasthād yā īṃ vahanti sūryaṃ ghṛtācīḥ /	ayukta sapta haritaḥ sadhasthāt yāḥ īm vahanti sūryam ghṛtācīḥ 
SA_GV01_rvh1-10u-11260	RV_7,060.03c dhāmāni mitrāvaruṇā yuvākuḥ saṃ yo yūtheva janimāni caṣṭe //	dhāmāni mitrāvaruṇā yuvākuḥ sam yaḥ yūthā iva janimāni caṣṭe 
SA_GV01_rvh1-10u-11261	RV_7,060.04a ud vām pṛkṣāso madhumanto asthur ā sūryo aruhac chukram arṇaḥ /	ud vām pṛkṣāsaḥ madhumantaḥ asthuḥ ā sūryaḥ aruhat śukram arṇaḥ 
SA_GV01_rvh1-10u-11262	RV_7,060.04c yasmā ādityā adhvano radanti mitro aryamā varuṇaḥ sajoṣāḥ //	yasmai ādityāḥ adhvanaḥ radanti mitraḥ aryamā varuṇaḥ sajoṣāḥ 
SA_GV01_rvh1-10u-11263	RV_7,060.05a ime cetāro anṛtasya bhūrer mitro aryamā varuṇo hi santi /	ime cetāraḥ anṛtasya bhūreḥ mitraḥ aryamā varuṇaḥ hi santi 
SA_GV01_rvh1-10u-11264	RV_7,060.05c ima ṛtasya vāvṛdhur duroṇe śagmāsaḥ putrā aditer adabdhāḥ //	ime ṛtasya vāvṛdhuḥ duroṇe śagmāsaḥ putrāḥ aditeḥ adabdhāḥ 
SA_GV01_rvh1-10u-11265	RV_7,060.06a ime mitro varuṇo dūḷabhāso 'cetasaṃ cic citayanti dakṣaiḥ /	ime mitraḥ varuṇaḥ dūḍabhāsaḥ cetasam cit citayanti dakṣaiḥ 
SA_GV01_rvh1-10u-11266	RV_7,060.06c api kratuṃ sucetasaṃ vatantas tiraś cid aṃhaḥ supathā nayanti //	api kratum su cetasam vatantaḥ tiras cit aṃhaḥ su pathā nayanti 
SA_GV01_rvh1-10u-11267	RV_7,060.07a ime divo animiṣā pṛthivyāś cikitvāṃso acetasaṃ nayanti /	ime divaḥ animiṣāḥ pṛthivyāḥ cikitvāṃsaḥ acetasam nayanti 
SA_GV01_rvh1-10u-11268	RV_7,060.07c pravrāje cin nadyo gādham asti pāraṃ no asya viṣpitasya parṣan //	pravrāje cit nadyaḥ gādham asti pāram naḥ asya viṣpitasya parṣan 
SA_GV01_rvh1-10u-11269	RV_7,060.08a yad gopāvad aditiḥ śarma bhadram mitro yacchanti varuṇaḥ sudāse /	yat gopāvat aditiḥ śarma bhadram mitraḥ yacchanti varuṇaḥ sudāse 
SA_GV01_rvh1-10u-11270	RV_7,060.08c tasminn ā tokaṃ tanayaṃ dadhānā mā karma devaheḷanaṃ turāsaḥ //	tasmin ā tokam tanayam dadhānāḥ mā karma deva heḍanam turāsaḥ 
SA_GV01_rvh1-10u-11271	RV_7,060.09a ava vediṃ hotrābhir yajeta ripaḥ kāś cid varuṇadhrutaḥ saḥ /	ava vedim hotrābhiḥ yajeta ripaḥ kāḥ cit varuṇadhrutaḥ saḥ 
SA_GV01_rvh1-10u-11272	RV_7,060.09c pari dveṣobhir aryamā vṛṇaktūruṃ sudāse vṛṣaṇā u lokam //	pari dveṣobhiḥ aryamā vṛṇaktu urum sudāse vṛṣaṇau u lokam 
SA_GV01_rvh1-10u-11273	RV_7,060.10a sasvaś cid dhi samṛtis tveṣy eṣām apīcyena sahasā sahante /	sasvar cit hi samṛtiḥ tveṣī eṣām apīcyena sahasā sahante 
SA_GV01_rvh1-10u-11274	RV_7,060.10c yuṣmad bhiyā vṛṣaṇo rejamānā dakṣasya cin mahinā mṛḷatā naḥ //	yuṣmat bhiyā vṛṣaṇaḥ rejamānāḥ dakṣasya cit mahinā mṛḍata naḥ 
SA_GV01_rvh1-10u-11275	RV_7,060.11a yo brahmaṇe sumatim āyajāte vājasya sātau paramasya rāyaḥ /	yaḥ brahmaṇe sumatim āyajāte vājasya sātau paramasya rāyaḥ 
SA_GV01_rvh1-10u-11276	RV_7,060.11c sīkṣanta manyum maghavāno arya uru kṣayāya cakrire sudhātu //	sīkṣanta manyum maghavānaḥ aryaḥ uru kṣayāya cakrire su dhātu 
SA_GV01_rvh1-10u-11277	RV_7,060.12a iyaṃ deva purohitir yuvabhyāṃ yajñeṣu mitrāvaruṇāv akāri /	iyam deva purohitiḥ yuvabhyām yajñeṣu mitrāvaruṇau akāri 
SA_GV01_rvh1-10u-11278	RV_7,060.12c viśvāni durgā pipṛtaṃ tiro no yūyam pāta svastibhiḥ sadā naḥ //	viśvāni durgā pipṛtam tiras naḥ yūyam pāta svastibhiḥ sadā naḥ 
SA_GV01_rvh1-10u-11279	RV_7,061.01a ud vāṃ cakṣur varuṇa supratīkaṃ devayor eti sūryas tatanvān /	ud vām cakṣuḥ varuṇa su pratīkam devayoḥ eti sūryaḥ tatanvān 
SA_GV01_rvh1-10u-11280	RV_7,061.01c abhi yo viśvā bhuvanāni caṣṭe sa manyum martyeṣv ā ciketa //	abhi yaḥ viśvā bhuvanāni caṣṭe sa manyum martyeṣu ā ciketa 
SA_GV01_rvh1-10u-11281	RV_7,061.02a pra vāṃ sa mitrāvaruṇāv ṛtāvā vipro manmāni dīrghaśrud iyarti /	pra vām sa mitrāvaruṇau ṛtāvā vipraḥ manmāni dīrgha śrut iyarti 
SA_GV01_rvh1-10u-11282	RV_7,061.02c yasya brahmāṇi sukratū avātha ā yat kratvā na śaradaḥ pṛṇaithe //	yasya brahmāṇi su kratū avātha ā yat kratvā na śaradaḥ pṛṇaithe 
SA_GV01_rvh1-10u-11283	RV_7,061.03a proror mitrāvaruṇā pṛthivyāḥ pra diva ṛṣvād bṛhataḥ sudānū /	pra uroḥ mitrāvaruṇā pṛthivyāḥ pra divaḥ ṛṣvāt bṛhataḥ sudānū 
SA_GV01_rvh1-10u-11284	RV_7,061.03c spaśo dadhāthe oṣadhīṣu vikṣv ṛdhag yato animiṣaṃ rakṣamāṇā //	spaśaḥ dadhāthe oṣadhīṣu vikṣu ṛdhak yataḥ animiṣam rakṣamāṇā 
SA_GV01_rvh1-10u-11285	RV_7,061.04a śaṃsā mitrasya varuṇasya dhāma śuṣmo rodasī badbadhe mahitvā /	śaṃsā mitrasya varuṇasya dhāma śuṣmaḥ rodasī badbadhe mahitvā 
SA_GV01_rvh1-10u-11286	RV_7,061.04c ayan māsā ayajvanām avīrāḥ pra yajñamanmā vṛjanaṃ tirāte //	ayan māsāḥ ayajvanām avīrāḥ pra yajña manmā vṛjanam tirāte 
SA_GV01_rvh1-10u-11287	RV_7,061.05a amūrā viśvā vṛṣaṇāv imā vāṃ na yāsu citraṃ dadṛśe na yakṣam /	amūrā viśvā vṛṣaṇau imāḥ vām na yāsu citram dadṛśe na yakṣam 
SA_GV01_rvh1-10u-11288	RV_7,061.05c druhaḥ sacante anṛtā janānāṃ na vāṃ niṇyāny acite abhūvan //	druhaḥ sacante anṛtāḥ janānām na vām niṇyāni a cite abhūvan 
SA_GV01_rvh1-10u-11289	RV_7,061.06a sam u vāṃ yajñam mahayaṃ namobhir huve vām mitrāvaruṇā sabādhaḥ /	sam u vām yajñam mahayam namobhiḥ huve vām mitrāvaruṇā sabādhas 
SA_GV01_rvh1-10u-11290	RV_7,061.06c pra vām manmāny ṛcase navāni kṛtāni brahma jujuṣann imāni //	pra vām manmāni ṛcase navāni kṛtāni brahma jujuṣan imāni 
SA_GV01_rvh1-10u-11291	RV_7,061.07a iyaṃ deva purohitir yuvabhyāṃ yajñeṣu mitrāvaruṇāv akāri /	iyam deva purohitiḥ yuvabhyām yajñeṣu mitrāvaruṇau akāri 
SA_GV01_rvh1-10u-11292	RV_7,061.07c viśvāni durgā pipṛtaṃ tiro no yūyam pāta svastibhiḥ sadā naḥ //	viśvāni durgā pipṛtam tiras naḥ yūyam pāta svastibhiḥ sadā naḥ 
SA_GV01_rvh1-10u-11293	RV_7,062.01a ut sūryo bṛhad arcīṃṣy aśret puru viśvā janima mānuṣāṇām /	ud sūryaḥ bṛhat arcīṃṣi aśret puru viśvā janima mānuṣāṇām 
SA_GV01_rvh1-10u-11294	RV_7,062.01c samo divā dadṛśe rocamānaḥ kratvā kṛtaḥ sukṛtaḥ kartṛbhir bhūt //	samaḥ divā dadṛśe rocamānaḥ kratvā kṛtaḥ su kṛtaḥ kartṛbhiḥ bhūt 
SA_GV01_rvh1-10u-11295	RV_7,062.02a sa sūrya prati puro na ud gā ebhi stomebhir etaśebhir evaiḥ /	sa sūrya prati puras naḥ ud gāḥ ebhiḥ stomebhiḥ etaśebhiḥ evaiḥ 
SA_GV01_rvh1-10u-11296	RV_7,062.02c pra no mitrāya varuṇāya voco 'nāgaso aryamṇe agnaye ca //	pra naḥ mitrāya varuṇāya vocaḥ nāgasaḥ aryamṇe agnaye ca 
SA_GV01_rvh1-10u-11297	RV_7,062.03a vi naḥ sahasraṃ śurudho radantv ṛtāvāno varuṇo mitro agniḥ /	vi naḥ sahasram śurudhaḥ radantu ṛtāvānaḥ varuṇaḥ mitraḥ agniḥ 
SA_GV01_rvh1-10u-11298	RV_7,062.03c yacchantu candrā upamaṃ no arkam ā naḥ kāmam pūpurantu stavānāḥ //	yacchantu candrāḥ upamam naḥ arkam ā naḥ kāmam pūpurantu stavānāḥ 
SA_GV01_rvh1-10u-11299	RV_7,062.04a dyāvābhūmī adite trāsīthāṃ no ye vāṃ jajñuḥ sujanimāna ṛṣve /	dyāvābhūmī adite trāsīthām naḥ ye vām jajñuḥ su janimānaḥ ṛṣve 
SA_GV01_rvh1-10u-11300	RV_7,062.04c mā heḷe bhūma varuṇasya vāyor mā mitrasya priyatamasya nṛṇām //	mā heḍe bhūma varuṇasya vāyoḥ mā mitrasya priyatamasya nṛṇām 
SA_GV01_rvh1-10u-11301	RV_7,062.05a pra bāhavā sisṛtaṃ jīvase na ā no gavyūtim ukṣataṃ ghṛtena /	pra bāhavā sisṛtam jīvase naḥ ā naḥ gavyūtim ukṣatam ghṛtena 
SA_GV01_rvh1-10u-11302	RV_7,062.05c ā no jane śravayataṃ yuvānā śrutam me mitrāvaruṇā havemā //	ā naḥ jane śravayatam yuvānā śrutam me mitrāvaruṇā havā imā 
SA_GV01_rvh1-10u-11303	RV_7,062.06a nū mitro varuṇo aryamā nas tmane tokāya varivo dadhantu /	nu mitraḥ varuṇaḥ aryamā naḥ tmane tokāya varivaḥ dadhantu 
SA_GV01_rvh1-10u-11304	RV_7,062.06c sugā no viśvā supathāni santu yūyam pāta svastibhiḥ sadā naḥ //	sugā naḥ viśvā su pathāni santu yūyam pāta svastibhiḥ sadā naḥ 
SA_GV01_rvh1-10u-11305	RV_7,063.01a ud v eti subhago viśvacakṣāḥ sādhāraṇaḥ sūryo mānuṣāṇām /	ud u eti subhagaḥ viśva cakṣāḥ sādhāraṇaḥ sūryaḥ mānuṣāṇām 
SA_GV01_rvh1-10u-11306	RV_7,063.01c cakṣur mitrasya varuṇasya devaś carmeva yaḥ samavivyak tamāṃsi //	cakṣuḥ mitrasya varuṇasya devaḥ carma iva yaḥ samavivyak tamāṃsi 
SA_GV01_rvh1-10u-11307	RV_7,063.02a ud v eti prasavītā janānām mahān ketur arṇavaḥ sūryasya /	ud u eti prasavītā janānām mahān ketuḥ arṇavaḥ sūryasya 
SA_GV01_rvh1-10u-11308	RV_7,063.02c samānaṃ cakram paryāvivṛtsan yad etaśo vahati dhūrṣu yuktaḥ //	samānam cakram paryāvivṛtsan yat etaśaḥ vahati dhūrṣu yuktaḥ 
SA_GV01_rvh1-10u-11309	RV_7,063.03a vibhrājamāna uṣasām upasthād rebhair ud ety anumadyamānaḥ /	vibhrājamānaḥ uṣasām upasthāt rebhaiḥ ud eti anumadyamānaḥ 
SA_GV01_rvh1-10u-11310	RV_7,063.03c eṣa me devaḥ savitā cacchanda yaḥ samānaṃ na pramināti dhāma //	eṣa me devaḥ savitā cacchanda yaḥ samānam na pramināti dhāma 
SA_GV01_rvh1-10u-11311	RV_7,063.04a divo rukma urucakṣā ud eti dūrearthas taraṇir bhrājamānaḥ /	divaḥ rukmaḥ uru cakṣāḥ ud eti dūrearthaḥ taraṇiḥ bhrājamānaḥ 
SA_GV01_rvh1-10u-11312	RV_7,063.04c nūnaṃ janāḥ sūryeṇa prasūtā ayann arthāni kṛṇavann apāṃsi //	nūnam janāḥ sūryeṇa prasūtāḥ ayan arthāni kṛṇavan apāṃsi 
SA_GV01_rvh1-10u-11313	RV_7,063.05a yatrā cakrur amṛtā gātum asmai śyeno na dīyann anv eti pāthaḥ /	yatra cakruḥ amṛtāḥ gātum asmai śyenaḥ na dīyan anu eti pāthaḥ 
SA_GV01_rvh1-10u-11314	RV_7,063.05c prati vāṃ sūra udite vidhema namobhir mitrāvaruṇota havyaiḥ //	prati vām sūre udite vidhema namobhiḥ mitrāvaruṇā uta havyaiḥ 
SA_GV01_rvh1-10u-11315	RV_7,063.06a nū mitro varuṇo aryamā nas tmane tokāya varivo dadhantu /	nu mitraḥ varuṇaḥ aryamā naḥ tmane tokāya varivaḥ dadhantu 
SA_GV01_rvh1-10u-11316	RV_7,063.06c sugā no viśvā supathāni santu yūyam pāta svastibhiḥ sadā naḥ //	sugā naḥ viśvā su pathāni santu yūyam pāta svastibhiḥ sadā naḥ 
SA_GV01_rvh1-10u-11317	RV_7,064.01a divi kṣayantā rajasaḥ pṛthivyām pra vāṃ ghṛtasya nirṇijo dadīran /	divi kṣayantā rajasaḥ pṛthivyām pra vām ghṛtasya nirṇijaḥ dadīran 
SA_GV01_rvh1-10u-11318	RV_7,064.01c havyaṃ no mitro aryamā sujāto rājā sukṣatro varuṇo juṣanta //	havyam naḥ mitraḥ aryamā su jātaḥ rājā su kṣatraḥ varuṇaḥ juṣanta 
SA_GV01_rvh1-10u-11319	RV_7,064.02a ā rājānā maha ṛtasya gopā sindhupatī kṣatriyā yātam arvāk /	ā rājānā mahaḥ ṛtasya gopā sindhu patī kṣatriyā yātam arvāk 
SA_GV01_rvh1-10u-11320	RV_7,064.02c iḷāṃ no mitrāvaruṇota vṛṣṭim ava diva invataṃ jīradānū //	iḍām naḥ mitrāvaruṇā uta vṛṣṭim ava divaḥ invatam jīra dānū 
SA_GV01_rvh1-10u-11321	RV_7,064.03a mitras tan no varuṇo devo aryaḥ pra sādhiṣṭhebhiḥ pathibhir nayantu /	mitraḥ tat naḥ varuṇaḥ devaḥ aryaḥ pra sādhiṣṭhebhiḥ pathibhiḥ nayantu 
SA_GV01_rvh1-10u-11322	RV_7,064.03c bravad yathā na ād ariḥ sudāsa iṣā madema saha devagopāḥ //	bravat yathā naḥ āt ariḥ sudāse iṣā madema saha deva gopāḥ 
SA_GV01_rvh1-10u-11323	RV_7,064.04a yo vāṃ gartam manasā takṣad etam ūrdhvāṃ dhītiṃ kṛṇavad dhārayac ca /	yaḥ vām gartam manasā takṣat etam ūrdhvām dhītim kṛṇavat dhārayat ca 
SA_GV01_rvh1-10u-11324	RV_7,064.04c ukṣethām mitrāvaruṇā ghṛtena tā rājānā sukṣitīs tarpayethām //	ukṣethām mitrāvaruṇā ghṛtena tāḥ rājānā su kṣitīḥ tarpayethām 
SA_GV01_rvh1-10u-11325	RV_7,064.05a eṣa stomo varuṇa mitra tubhyaṃ somaḥ śukro na vāyave 'yāmi /	eṣa stomaḥ varuṇa mitra tubhyam somaḥ śukraḥ na vāyave yāmi 
SA_GV01_rvh1-10u-11326	RV_7,064.05c aviṣṭaṃ dhiyo jigṛtam purandhīr yūyam pāta svastibhiḥ sadā naḥ //	aviṣṭam dhiyaḥ jigṛtam purandhīḥ yūyam pāta svastibhiḥ sadā naḥ 
SA_GV01_rvh1-10u-11327	RV_7,065.01a prati vāṃ sūra udite sūktair mitraṃ huve varuṇam pūtadakṣam /	prati vām sūre udite sūktaiḥ mitram huve varuṇam pūta dakṣam 
SA_GV01_rvh1-10u-11328	RV_7,065.01c yayor asuryam akṣitaṃ jyeṣṭhaṃ viśvasya yāmann ācitā jigatnu //	yayoḥ asuryam akṣitam jyeṣṭham viśvasya yāman ācitā jigatnu 
SA_GV01_rvh1-10u-11329	RV_7,065.02a tā hi devānām asurā tāv aryā tā naḥ kṣitīḥ karatam ūrjayantīḥ /	tā hi devānām asurā tau aryā tā naḥ kṣitīḥ karatam ūrjayantīḥ 
SA_GV01_rvh1-10u-11330	RV_7,065.02c aśyāma mitrāvaruṇā vayaṃ vāṃ dyāvā ca yatra pīpayann ahā ca //	aśyāma mitrāvaruṇā vayam vām dyāvā ca yatra pīpayan ahā ca 
SA_GV01_rvh1-10u-11331	RV_7,065.03a tā bhūripāśāv anṛtasya setū duratyetū ripave martyāya /	tā bhūri pāśau anṛtasya setū duratyetū ripave martyāya 
SA_GV01_rvh1-10u-11332	RV_7,065.03c ṛtasya mitrāvaruṇā pathā vām apo na nāvā duritā tarema //	ṛtasya mitrāvaruṇā pathā vām apaḥ na nāvā duritā tarema 
SA_GV01_rvh1-10u-11333	RV_7,065.04a ā no mitrāvaruṇā havyajuṣṭiṃ ghṛtair gavyūtim ukṣatam iḷābhiḥ /	ā naḥ mitrāvaruṇā havya juṣṭim ghṛtaiḥ gavyūtim ukṣatam iḷābhiḥ 
SA_GV01_rvh1-10u-11334	RV_7,065.04c prati vām atra varam ā janāya pṛṇītam udno divyasya cāroḥ //	prati vām atra varam ā janāya pṛṇītam udnaḥ divyasya cāroḥ 
SA_GV01_rvh1-10u-11335	RV_7,065.05a eṣa stomo varuṇa mitra tubhyaṃ somaḥ śukro na vāyave 'yāmi /	eṣa stomaḥ varuṇa mitra tubhyam somaḥ śukraḥ na vāyave yāmi 
SA_GV01_rvh1-10u-11336	RV_7,065.05c aviṣṭaṃ dhiyo jigṛtam purandhīr yūyam pāta svastibhiḥ sadā naḥ //	aviṣṭam dhiyaḥ jigṛtam purandhīḥ yūyam pāta svastibhiḥ sadā naḥ 
SA_GV01_rvh1-10u-11337	RV_7,066.01a pra mitrayor varuṇayo stomo na etu śūṣyaḥ /	pra mitrayoḥ varuṇayoḥ stomaḥ naḥ etu śūṣyaḥ 
SA_GV01_rvh1-10u-11338	RV_7,066.01c namasvān tuvijātayoḥ //	namasvān tuvi jātayoḥ 
SA_GV01_rvh1-10u-11339	RV_7,066.02a yā dhārayanta devāḥ sudakṣā dakṣapitarā /	yā dhārayanta devāḥ su dakṣā dakṣa pitarā 
SA_GV01_rvh1-10u-11340	RV_7,066.02c asuryāya pramahasā //	asuryāya pramahasā 
SA_GV01_rvh1-10u-11341	RV_7,066.03a tā na stipā tanūpā varuṇa jaritṝṇām /	tā naḥ stipā tanū pā varuṇa jaritṝṇām 
SA_GV01_rvh1-10u-11342	RV_7,066.03c mitra sādhayataṃ dhiyaḥ //	mitra sādhayatam dhiyaḥ 
SA_GV01_rvh1-10u-11343	RV_7,066.04a yad adya sūra udite 'nāgā mitro aryamā /	yat adya sūre udite nāgāḥ mitraḥ aryamā 
SA_GV01_rvh1-10u-11344	RV_7,066.04c suvāti savitā bhagaḥ //	suvāti savitā bhagaḥ 
SA_GV01_rvh1-10u-11345	RV_7,066.05a suprāvīr astu sa kṣayaḥ pra nu yāman sudānavaḥ /	su prāvīḥ astu sa kṣayaḥ pra nu yāman sudānavaḥ 
SA_GV01_rvh1-10u-11346	RV_7,066.05c ye no aṃho 'tipiprati //	ye naḥ aṃhaḥ tipiprati 
SA_GV01_rvh1-10u-11347	RV_7,066.06a uta svarājo aditir adabdhasya vratasya ye /	uta sva rājaḥ aditiḥ adabdhasya vratasya ye 
SA_GV01_rvh1-10u-11348	RV_7,066.06c maho rājāna īśate //	mahaḥ rājānaḥ īśate 
SA_GV01_rvh1-10u-11349	RV_7,066.07a prati vāṃ sūra udite mitraṃ gṛṇīṣe varuṇam /	prati vām sūre udite mitram gṛṇīṣe varuṇam 
SA_GV01_rvh1-10u-11350	RV_7,066.07c aryamaṇaṃ riśādasam //	aryamaṇam riśādasam 
SA_GV01_rvh1-10u-11351	RV_7,066.08a rāyā hiraṇyayā matir iyam avṛkāya śavase /	rāyā hiraṇyayā matiḥ iyam avṛkāya śavase 
SA_GV01_rvh1-10u-11352	RV_7,066.08c iyaṃ viprā medhasātaye //	iyam viprā medha sātaye 
SA_GV01_rvh1-10u-11353	RV_7,066.09a te syāma deva varuṇa te mitra sūribhiḥ saha /	te syāma deva varuṇa te mitra sūribhiḥ saha 
SA_GV01_rvh1-10u-11354	RV_7,066.09c iṣaṃ svaś ca dhīmahi //	iṣam svar ca dhīmahi 
SA_GV01_rvh1-10u-11355	RV_7,066.10a bahavaḥ sūracakṣaso 'gnijihvā ṛtāvṛdhaḥ /	bahavaḥ sūra cakṣasaḥ gni jihvāḥ ṛtāvṛdhaḥ 
SA_GV01_rvh1-10u-11356	RV_7,066.10c trīṇi ye yemur vidathāni dhītibhir viśvāni paribhūtibhiḥ //	trīṇi ye yemuḥ vidathāni dhītibhiḥ viśvāni paribhūtibhiḥ 
SA_GV01_rvh1-10u-11357	RV_7,066.11a vi ye dadhuḥ śaradam māsam ād ahar yajñam aktuṃ cād ṛcam /	vi ye dadhuḥ śaradam māsam āt ahar yajñam aktum ca āt ṛcam 
SA_GV01_rvh1-10u-11358	RV_7,066.11c anāpyaṃ varuṇo mitro aryamā kṣatraṃ rājāna āśata //	an āpyam varuṇaḥ mitraḥ aryamā kṣatram rājānaḥ āśata 
SA_GV01_rvh1-10u-11359	RV_7,066.12a tad vo adya manāmahe sūktaiḥ sūra udite /	tat vaḥ adya manāmahe sūktaiḥ sūre udite 
SA_GV01_rvh1-10u-11360	RV_7,066.12c yad ohate varuṇo mitro aryamā yūyam ṛtasya rathyaḥ //	yat ohate varuṇaḥ mitraḥ aryamā yūyam ṛtasya rathyaḥ 
SA_GV01_rvh1-10u-11361	RV_7,066.13a ṛtāvāna ṛtajātā ṛtāvṛdho ghorāso anṛtadviṣaḥ /	ṛtāvānaḥ ṛta jātāḥ ṛtāvṛdhaḥ ghorāsaḥ anṛta dviṣaḥ 
SA_GV01_rvh1-10u-11362	RV_7,066.13c teṣāṃ vaḥ sumne succhardiṣṭame naraḥ syāma ye ca sūrayaḥ //	teṣām vaḥ sumne su chardiṣṭame naraḥ syāma ye ca sūrayaḥ 
SA_GV01_rvh1-10u-11363	RV_7,066.14a ud u tyad darśataṃ vapur diva eti pratihvare /	ud u tyad darśatam vapuḥ divaḥ eti pratihvare 
SA_GV01_rvh1-10u-11364	RV_7,066.14c yad īm āśur vahati deva etaśo viśvasmai cakṣase aram //	yat īm āśuḥ vahati devaḥ etaśaḥ viśvasmai cakṣase aram 
SA_GV01_rvh1-10u-11365	RV_7,066.15a śīrṣṇaḥ-śīrṣṇo jagatas tasthuṣas patiṃ samayā viśvam ā rajaḥ /	śīrṣṇaḥ śīrṣṇaḥ jagataḥ tasthuṣas patim samayā viśvam ā rajaḥ 
SA_GV01_rvh1-10u-11366	RV_7,066.15c sapta svasāraḥ suvitāya sūryaṃ vahanti harito rathe //	sapta svasāraḥ suvitāya sūryam vahanti haritaḥ rathe 
SA_GV01_rvh1-10u-11367	RV_7,066.16a tac cakṣur devahitaṃ śukram uccarat /	tat cakṣuḥ deva hitam śukram uccarat 
SA_GV01_rvh1-10u-11368	RV_7,066.16b paśyema śaradaḥ śataṃ jīvema śaradaḥ śatam //	paśyema śaradaḥ śatam jīvema śaradaḥ śatam 
SA_GV01_rvh1-10u-11369	RV_7,066.17a kāvyebhir adābhyā yātaṃ varuṇa dyumat /	kāvyebhiḥ adābhyā yātam varuṇa dyumat 
SA_GV01_rvh1-10u-11370	RV_7,066.17c mitraś ca somapītaye //	mitraḥ ca soma pītaye 
SA_GV01_rvh1-10u-11371	RV_7,066.18a divo dhāmabhir varuṇa mitraś cā yātam adruhā /	divaḥ dhāmabhiḥ varuṇa mitraḥ ca ā yātam adruhā 
SA_GV01_rvh1-10u-11372	RV_7,066.18c pibataṃ somam ātujī //	pibatam somam ātujī 
SA_GV01_rvh1-10u-11373	RV_7,066.19a ā yātam mitrāvaruṇā juṣāṇāv āhutiṃ narā /	ā yātam mitrāvaruṇā juṣāṇau āhutim narā 
SA_GV01_rvh1-10u-11374	RV_7,066.19c pātaṃ somam ṛtāvṛdhā //	pātam somam ṛtāvṛdhā 
SA_GV01_rvh1-10u-11375	RV_7,067.01a prati vāṃ rathaṃ nṛpatī jaradhyai haviṣmatā manasā yajñiyena /	prati vām ratham nṛpatī jaradhyai haviṣmatā manasā yajñiyena 
SA_GV01_rvh1-10u-11376	RV_7,067.01c yo vāṃ dūto na dhiṣṇyāv ajīgar acchā sūnur na pitarā vivakmi //	yaḥ vām dūtaḥ na dhiṣṇyau ajīgar acchā sūnuḥ na pitarā vivakmi 
SA_GV01_rvh1-10u-11377	RV_7,067.02a aśocy agniḥ samidhāno asme upo adṛśran tamasaś cid antāḥ /	aśoci agniḥ samidhānaḥ asme upa u adṛśran tamasaḥ cit antāḥ 
SA_GV01_rvh1-10u-11378	RV_7,067.02c aceti ketur uṣasaḥ purastāc chriye divo duhitur jāyamānaḥ //	aceti ketuḥ uṣasaḥ purastāt śriye divaḥ duhituḥ jāyamānaḥ 
SA_GV01_rvh1-10u-11379	RV_7,067.03a abhi vāṃ nūnam aśvinā suhotā stomaiḥ siṣakti nāsatyā vivakvān /	abhi vām nūnam aśvinā su hotā stomaiḥ siṣakti nāsatyāḥ vivakvān 
SA_GV01_rvh1-10u-11380	RV_7,067.03c pūrvībhir yātam pathyābhir arvāk svarvidā vasumatā rathena //	pūrvībhiḥ yātam pathyābhiḥ arvāk svarvidā vasumatā rathena 
SA_GV01_rvh1-10u-11381	RV_7,067.04a avor vāṃ nūnam aśvinā yuvākur huve yad vāṃ sute mādhvī vasūyuḥ /	vām nūnam aśvinā yuvākuḥ huve yat vām sute mādhvī vasūyuḥ 
SA_GV01_rvh1-10u-11382	RV_7,067.04c ā vāṃ vahantu sthavirāso aśvāḥ pibātho asme suṣutā madhūni //	ā vām vahantu sthavirāsaḥ aśvāḥ pibāthaḥ asme suṣutā madhūni 
SA_GV01_rvh1-10u-11383	RV_7,067.05a prācīm u devāśvinā dhiyam me 'mṛdhrāṃ sātaye kṛtaṃ vasūyum /	prācīm u devā aśvinā dhiyam me mṛdhrām sātaye kṛtam vasūyum 
SA_GV01_rvh1-10u-11384	RV_7,067.05c viśvā aviṣṭaṃ vāja ā purandhīs tā naḥ śaktaṃ śacīpatī śacībhiḥ //	viśvāḥ aviṣṭam vāje ā purandhīḥ tāḥ naḥ śaktam śacīpatī śacībhiḥ 
SA_GV01_rvh1-10u-11385	RV_7,067.06a aviṣṭaṃ dhīṣv aśvinā na āsu prajāvad reto ahrayaṃ no astu /	aviṣṭam dhīṣu aśvinā naḥ āsu prajāvat retaḥ ahrayam naḥ astu 
SA_GV01_rvh1-10u-11386	RV_7,067.06c ā vāṃ toke tanaye tūtujānāḥ suratnāso devavītiṃ gamema //	ā vām toke tanaye tūtujānāḥ su ratnāsaḥ deva vītim gamema 
SA_GV01_rvh1-10u-11387	RV_7,067.07a eṣa sya vām pūrvagatveva sakhye nidhir hito mādhvī rāto asme /	eṣa sya vām pūrva gatvā iva sakhye nidhiḥ hitaḥ mādhvī rātaḥ asme 
SA_GV01_rvh1-10u-11388	RV_7,067.07c aheḷatā manasā yātam arvāg aśnantā havyam mānuṣīṣu vikṣu //	a heḍatā manasā yātam arvāk aśnantā havyam mānuṣīṣu vikṣu 
SA_GV01_rvh1-10u-11389	RV_7,067.08a ekasmin yoge bhuraṇā samāne pari vāṃ sapta sravato ratho gāt /	ekasmin yoge bhuraṇā samāne pari vām sapta sravataḥ rathaḥ gāt 
SA_GV01_rvh1-10u-11390	RV_7,067.08c na vāyanti subhvo devayuktā ye vāṃ dhūrṣu taraṇayo vahanti //	na vāyanti su bhvaḥ deva yuktāḥ ye vām dhūrṣu taraṇayaḥ vahanti 
SA_GV01_rvh1-10u-11391	RV_7,067.09a asaścatā maghavadbhyo hi bhūtaṃ ye rāyā maghadeyaṃ junanti /	asaścatā maghavadbhyaḥ hi bhūtam ye rāyā magha deyam junanti 
SA_GV01_rvh1-10u-11392	RV_7,067.09c pra ye bandhuṃ sūnṛtābhis tirante gavyā pṛñcanto aśvyā maghāni //	pra ye bandhum sūnṛtābhiḥ tirante gavyā pṛñcantaḥ aśvyā maghāni 
SA_GV01_rvh1-10u-11393	RV_7,067.10a nū me havam ā śṛṇutaṃ yuvānā yāsiṣṭaṃ vartir aśvināv irāvat /	nu me havam ā śṛṇutam yuvānā yāsiṣṭam vartiḥ aśvinau irāvat 
SA_GV01_rvh1-10u-11394	RV_7,067.10c dhattaṃ ratnāni jarataṃ ca sūrīn yūyam pāta svastibhiḥ sadā naḥ //	dhattam ratnāni jaratam ca sūrīn yūyam pāta svastibhiḥ sadā naḥ 
SA_GV01_rvh1-10u-11395	RV_7,068.01a ā śubhrā yātam aśvinā svaśvā giro dasrā jujuṣāṇā yuvākoḥ /	ā śubhrā yātam aśvinā su aśvā giraḥ dasrā jujuṣāṇā yuvākoḥ 
SA_GV01_rvh1-10u-11396	RV_7,068.01c havyāni ca pratibhṛtā vītaṃ naḥ //	havyāni ca pratibhṛtā vītam naḥ 
SA_GV01_rvh1-10u-11397	RV_7,068.02a pra vām andhāṃsi madyāny asthur araṃ gantaṃ haviṣo vītaye me /	pra vām andhāṃsi madyāni asthuḥ aram gantam haviṣaḥ vītaye me 
SA_GV01_rvh1-10u-11398	RV_7,068.02c tiro aryo havanāni śrutaṃ naḥ //	tiras aryaḥ havanāni śrutam naḥ 
SA_GV01_rvh1-10u-11399	RV_7,068.03a pra vāṃ ratho manojavā iyarti tiro rajāṃsy aśvinā śatotiḥ /	pra vām rathaḥ manaḥ javāḥ iyarti tiras rajāṃsi aśvinā śata ūtiḥ 
SA_GV01_rvh1-10u-11400	RV_7,068.03c asmabhyaṃ sūryāvasū iyānaḥ //	asmabhyam sūryāvasū iyānaḥ 
SA_GV01_rvh1-10u-11401	RV_7,068.04a ayaṃ ha yad vāṃ devayā u adrir ūrdhvo vivakti somasud yuvabhyām /	ayam ha yat vām deva yāḥ u adriḥ ūrdhvaḥ vivakti soma sut yuvabhyām 
SA_GV01_rvh1-10u-11402	RV_7,068.04c ā valgū vipro vavṛtīta havyaiḥ //	ā valgū vipraḥ havyaiḥ 
SA_GV01_rvh1-10u-11403	RV_7,068.05a citraṃ ha yad vām bhojanaṃ nv asti ny atraye mahiṣvantaṃ yuyotam /	citram ha yat vām bhojanam nu asti ni atraye mahiṣvantam yuyotam 
SA_GV01_rvh1-10u-11404	RV_7,068.05c yo vām omānaṃ dadhate priyaḥ san //	yaḥ vām omānam dadhate priyaḥ san 
SA_GV01_rvh1-10u-11405	RV_7,068.06a uta tyad vāṃ jurate aśvinā bhūc cyavānāya pratītyaṃ havirde /	uta tyad vām jurate aśvinā bhūt cyavānāya pratītyam haviḥ de 
SA_GV01_rvh1-10u-11406	RV_7,068.06c adhi yad varpa itaūti dhatthaḥ //	adhi yat varpaḥ itaūti dhatthaḥ 
SA_GV01_rvh1-10u-11407	RV_7,068.07a uta tyam bhujyum aśvinā sakhāyo madhye jahur durevāsaḥ samudre /	uta tyam bhujyum aśvinā sakhāyaḥ madhye jahuḥ durevāsaḥ samudre 
SA_GV01_rvh1-10u-11408	RV_7,068.07c nir īm parṣad arāvā yo yuvākuḥ //	niḥ īm parṣat arāvā yaḥ yuvākuḥ 
SA_GV01_rvh1-10u-11409	RV_7,068.08a vṛkāya cij jasamānāya śaktam uta śrutaṃ śayave hūyamānā /	vṛkāya cit jasamānāya śaktam uta śrutam śayave hūyamānā 
SA_GV01_rvh1-10u-11410	RV_7,068.08c yāv aghnyām apinvatam apo na staryaṃ cic chakty aśvinā śacībhiḥ //	yau aghnyām apinvatam apaḥ naḥ staryam cit śaktī aśvinā śacībhiḥ 
SA_GV01_rvh1-10u-11411	RV_7,068.09a eṣa sya kārur jarate sūktair agre budhāna uṣasāṃ sumanmā /	eṣa sya kāruḥ jarate sūktaiḥ agre budhānaḥ uṣasām su manmā 
SA_GV01_rvh1-10u-11412	RV_7,068.09c iṣā taṃ vardhad aghnyā payobhir yūyam pāta svastibhiḥ sadā naḥ //	iṣā tam vardhat aghnyā payobhiḥ yūyam pāta svastibhiḥ sadā naḥ 
SA_GV01_rvh1-10u-11413	RV_7,069.01a ā vāṃ ratho rodasī badbadhāno hiraṇyayo vṛṣabhir yātv aśvaiḥ /	ā vām rathaḥ rodasī badbadhānaḥ hiraṇyayaḥ vṛṣabhiḥ yātu aśvaiḥ 
SA_GV01_rvh1-10u-11414	RV_7,069.01c ghṛtavartaniḥ pavibhī rucāna iṣāṃ voḷhā nṛpatir vājinīvān //	ghṛta vartaniḥ pavibhiḥ rucānaḥ iṣām voḷhā nṛpatiḥ vājinīvān 
SA_GV01_rvh1-10u-11415	RV_7,069.02a sa paprathāno abhi pañca bhūmā trivandhuro manasā yātu yuktaḥ /	sa paprathānaḥ abhi pañca bhūmā tri vandhuraḥ manasā yātu yuktaḥ 
SA_GV01_rvh1-10u-11416	RV_7,069.02c viśo yena gacchatho devayantīḥ kutrā cid yāmam aśvinā dadhānā //	viśaḥ yena gacchathaḥ devayantīḥ kutra cit yāmam aśvinā dadhānā 
SA_GV01_rvh1-10u-11417	RV_7,069.03a svaśvā yaśasā yātam arvāg dasrā nidhim madhumantam pibāthaḥ /	su aśvā yaśasā yātam arvāk dasrā nidhim madhumantam pibāthaḥ 
SA_GV01_rvh1-10u-11418	RV_7,069.03c vi vāṃ ratho vadhvā yādamāno 'ntān divo bādhate vartanibhyām //	vi vām rathaḥ vadhvā yādamānaḥ ntān divaḥ bādhate vartanibhyām 
SA_GV01_rvh1-10u-11419	RV_7,069.04a yuvoḥ śriyam pari yoṣāvṛṇīta sūro duhitā paritakmyāyām /	yuvoḥ śriyam pari yoṣā vṛṇīta sūraḥ duhitā paritakmyāyām 
SA_GV01_rvh1-10u-11420	RV_7,069.04c yad devayantam avathaḥ śacībhiḥ pari ghraṃsam omanā vāṃ vayo gāt //	yat devayantam avathaḥ śacībhiḥ pari ghraṃsam omanā vām vayaḥ gāt 
SA_GV01_rvh1-10u-11421	RV_7,069.05a yo ha sya vāṃ rathirā vasta usrā ratho yujānaḥ pariyāti vartiḥ /	yaḥ ha sya vām rathirā usrā rathaḥ yujānaḥ pariyāti vartiḥ 
SA_GV01_rvh1-10u-11422	RV_7,069.05c tena naḥ śaṃ yor uṣaso vyuṣṭau ny aśvinā vahataṃ yajñe asmin //	tena naḥ śam yoḥ uṣasaḥ vyuṣṭau ni aśvinā vahatam yajñe asmin 
SA_GV01_rvh1-10u-11423	RV_7,069.06a narā gaureva vidyutaṃ tṛṣāṇāsmākam adya savanopa yātam /	narā gaurā iva vidyutam tṛṣāṇā asmākam adya savanā upa yātam 
SA_GV01_rvh1-10u-11424	RV_7,069.06c purutrā hi vām matibhir havante mā vām anye ni yaman devayantaḥ //	purutrā hi vām matibhiḥ havante mā vām anye ni yaman devayantaḥ 
SA_GV01_rvh1-10u-11425	RV_7,069.07a yuvam bhujyum avaviddhaṃ samudra ud ūhathur arṇaso asridhānaiḥ /	yuvam bhujyum avaviddham samudre ud ūhathuḥ arṇasaḥ a sridhānaiḥ 
SA_GV01_rvh1-10u-11426	RV_7,069.07c patatribhir aśramair avyathibhir daṃsanābhir aśvinā pārayantā //	patatribhiḥ aśramaiḥ avyathibhiḥ daṃsanābhiḥ aśvinā pārayantā 
SA_GV01_rvh1-10u-11427	RV_7,069.08a nū me havam ā śṛṇutaṃ yuvānā yāsiṣṭaṃ vartir aśvināv irāvat /	nu me havam ā śṛṇutam yuvānā yāsiṣṭam vartiḥ aśvinau irāvat 
SA_GV01_rvh1-10u-11428	RV_7,069.08c dhattaṃ ratnāni jarataṃ ca sūrīn yūyam pāta svastibhiḥ sadā naḥ //	dhattam ratnāni jaratam ca sūrīn yūyam pāta svastibhiḥ sadā naḥ 
SA_GV01_rvh1-10u-11429	RV_7,070.01a ā viśvavārāśvinā gataṃ naḥ pra tat sthānam avāci vām pṛthivyām /	ā viśva vārā aśvinā gatam naḥ pra tat sthānam avāci vām pṛthivyām 
SA_GV01_rvh1-10u-11430	RV_7,070.01c aśvo na vājī śunapṛṣṭho asthād ā yat sedathur dhruvase na yonim //	aśvaḥ na vājī śuna pṛṣṭhaḥ asthāt ā yat sedathuḥ dhruvase na yonim 
SA_GV01_rvh1-10u-11431	RV_7,070.02a siṣakti sā vāṃ sumatiś caniṣṭhātāpi gharmo manuṣo duroṇe /	siṣakti sā vām sumatiḥ caniṣṭhā atāpi gharmaḥ manuṣaḥ duroṇe 
SA_GV01_rvh1-10u-11432	RV_7,070.02c yo vāṃ samudrān saritaḥ piparty etagvā cin na suyujā yujānaḥ //	yaḥ vām samudrān saritaḥ piparti etagvā cit na su yujā yujānaḥ 
SA_GV01_rvh1-10u-11433	RV_7,070.03a yāni sthānāny aśvinā dadhāthe divo yahvīṣv oṣadhīṣu vikṣu /	yāni sthānāni aśvinā dadhāthe divaḥ yahvīṣu oṣadhīṣu vikṣu 
SA_GV01_rvh1-10u-11434	RV_7,070.03c ni parvatasya mūrdhani sadanteṣaṃ janāya dāśuṣe vahantā //	ni parvatasya mūrdhani sadantā iṣam janāya dāśuṣe vahantā 
SA_GV01_rvh1-10u-11435	RV_7,070.04a caniṣṭaṃ devā oṣadhīṣv apsu yad yogyā aśnavaithe ṛṣīṇām /	caniṣṭam devau oṣadhīṣu apsu yat yogyā aśnavaithe ṛṣīṇām 
SA_GV01_rvh1-10u-11436	RV_7,070.04c purūṇi ratnā dadhatau ny asme anu pūrvāṇi cakhyathur yugāni //	purūṇi ratnā dadhatau ni asme anu pūrvāṇi cakhyathuḥ yugāni 
SA_GV01_rvh1-10u-11437	RV_7,070.05a śuśruvāṃsā cid aśvinā purūṇy abhi brahmāṇi cakṣāthe ṛṣīṇām /	śuśruvāṃsā cit aśvinā purūṇi abhi brahmāṇi cakṣāthe ṛṣīṇām 
SA_GV01_rvh1-10u-11438	RV_7,070.05c prati pra yātaṃ varam ā janāyāsme vām astu sumatiś caniṣṭhā //	prati pra yātam varam ā janāya asme vām astu sumatiḥ caniṣṭhā 
SA_GV01_rvh1-10u-11439	RV_7,070.06a yo vāṃ yajño nāsatyā haviṣmān kṛtabrahmā samaryo bhavāti /	yaḥ vām yajñaḥ nāsatyāḥ haviṣmān kṛta brahmā samaryaḥ bhavāti 
SA_GV01_rvh1-10u-11440	RV_7,070.06c upa pra yātaṃ varam ā vasiṣṭham imā brahmāṇy ṛcyante yuvabhyām //	upa pra yātam varam ā vasiṣṭham imā brahmāṇi ṛcyante yuvabhyām 
SA_GV01_rvh1-10u-11441	RV_7,070.07a iyam manīṣā iyam aśvinā gīr imāṃ suvṛktiṃ vṛṣaṇā juṣethām /	iyam manīṣā iyam aśvinā gīḥ imām suvṛktim vṛṣaṇā juṣethām 
SA_GV01_rvh1-10u-11442	RV_7,070.07c imā brahmāṇi yuvayūny agman yūyam pāta svastibhiḥ sadā naḥ //	imā brahmāṇi yuvayūni agman yūyam pāta svastibhiḥ sadā naḥ 
SA_GV01_rvh1-10u-11443	RV_7,071.01a apa svasur uṣaso nag jihīte riṇakti kṛṣṇīr aruṣāya panthām /	apa svasuḥ uṣasaḥ nak jihīte riṇakti kṛṣṇīḥ aruṣāya panthām 
SA_GV01_rvh1-10u-11444	RV_7,071.01c aśvāmaghā gomaghā vāṃ huvema divā naktaṃ śarum asmad yuyotam //	aśvāmaghā go maghā vām huvema divā naktam śarum asmat yuyotam 
SA_GV01_rvh1-10u-11445	RV_7,071.02a upāyātaṃ dāśuṣe martyāya rathena vāmam aśvinā vahantā /	upāyātam dāśuṣe martyāya rathena vāmam aśvinā vahantā 
SA_GV01_rvh1-10u-11446	RV_7,071.02c yuyutam asmad anirām amīvāṃ divā naktam mādhvī trāsīthāṃ naḥ //	yuyutam asmat anirām amīvām divā naktam mādhvī trāsīthām naḥ 
SA_GV01_rvh1-10u-11447	RV_7,071.03a ā vāṃ ratham avamasyāṃ vyuṣṭau sumnāyavo vṛṣaṇo vartayantu /	ā vām ratham avamasyām vyuṣṭau sumnāyavaḥ vṛṣaṇaḥ vartayantu 
SA_GV01_rvh1-10u-11448	RV_7,071.03c syūmagabhastim ṛtayugbhir aśvair āśvinā vasumantaṃ vahethām //	syūma gabhastim ṛta yugbhiḥ aśvaiḥ āśvinā vasumantam vahethām 
SA_GV01_rvh1-10u-11449	RV_7,071.04a yo vāṃ ratho nṛpatī asti voḷhā trivandhuro vasumāṃ usrayāmā /	yaḥ vām rathaḥ nṛpatī asti voḍhā tri vandhuraḥ vasumān usra yāmā 
SA_GV01_rvh1-10u-11450	RV_7,071.04c ā na enā nāsatyopa yātam abhi yad vāṃ viśvapsnyo jigāti //	ā naḥ enā nāsatyā upa yātam abhi yat vām viśvapsnyaḥ jigāti 
SA_GV01_rvh1-10u-11451	RV_7,071.05a yuvaṃ cyavānaṃ jaraso 'mumuktaṃ ni pedava ūhathur āśum aśvam /	yuvam cyavānam jarasaḥ mumuktam ni pedavaḥ ūhathuḥ āśum aśvam 
SA_GV01_rvh1-10u-11452	RV_7,071.05c nir aṃhasas tamasa spartam atriṃ ni jāhuṣaṃ śithire dhātam antaḥ //	niḥ aṃhasaḥ tamasaḥ spartam atrim ni jāhuṣam śithire dhātam antar 
SA_GV01_rvh1-10u-11453	RV_7,071.06a iyam manīṣā iyam aśvinā gīr imāṃ suvṛktiṃ vṛṣaṇā juṣethām /	iyam manīṣā iyam aśvinā gīḥ imām suvṛktim vṛṣaṇā juṣethām 
SA_GV01_rvh1-10u-11454	RV_7,071.06c imā brahmāṇi yuvayūny agman yūyam pāta svastibhiḥ sadā naḥ //	imā brahmāṇi yuvayūni agman yūyam pāta svastibhiḥ sadā naḥ 
SA_GV01_rvh1-10u-11455	RV_7,072.01a ā gomatā nāsatyā rathenāśvāvatā puruścandreṇa yātam /	ā gomatā nāsatyā rathena aśvāvatā puru ścandreṇa yātam 
SA_GV01_rvh1-10u-11456	RV_7,072.01c abhi vāṃ viśvā niyutaḥ sacante spārhayā śriyā tanvā śubhānā //	abhi vām viśvāḥ niyutaḥ sacante spārhayā śriyā tanvā śubhānā 
SA_GV01_rvh1-10u-11457	RV_7,072.02a ā no devebhir upa yātam arvāk sajoṣasā nāsatyā rathena /	ā naḥ devebhiḥ upa yātam arvāk sajoṣasā nāsatyā rathena 
SA_GV01_rvh1-10u-11458	RV_7,072.02c yuvor hi naḥ sakhyā pitryāṇi samāno bandhur uta tasya vittam //	yuvoḥ hi naḥ sakhyā pitryāṇi samānaḥ bandhuḥ uta tasya vittam 
SA_GV01_rvh1-10u-11459	RV_7,072.03a ud u stomāso aśvinor abudhrañ jāmi brahmāṇy uṣasaś ca devīḥ /	ud u stomāsaḥ aśvinoḥ abudhram jāmi brahmāṇi uṣasaḥ ca devīḥ 
SA_GV01_rvh1-10u-11460	RV_7,072.03c āvivāsan rodasī dhiṣṇyeme acchā vipro nāsatyā vivakti //	āvivāsan rodasī dhiṣṇyā ime acchā vipraḥ nāsatyā vivakti 
SA_GV01_rvh1-10u-11461	RV_7,072.04a vi ced ucchanty aśvinā uṣāsaḥ pra vām brahmāṇi kāravo bharante /	vi ced ucchanti aśvinau uṣāsaḥ pra vām brahmāṇi kāravaḥ bharante 
SA_GV01_rvh1-10u-11462	RV_7,072.04c ūrdhvam bhānuṃ savitā devo aśred bṛhad agnayaḥ samidhā jarante //	ūrdhvam bhānum savitā devaḥ aśret bṛhat agnayaḥ samidhā jarante 
SA_GV01_rvh1-10u-11463	RV_7,072.05a ā paścātān nāsatyā purastād āśvinā yātam adharād udaktāt /	ā paścātāt nāsatyā purastāt āśvinā yātam adharāt udaktāt 
SA_GV01_rvh1-10u-11464	RV_7,072.05c ā viśvataḥ pāñcajanyena rāyā yūyam pāta svastibhiḥ sadā naḥ //	ā viśvatas pāñcajanyena rāyā yūyam pāta svastibhiḥ sadā naḥ 
SA_GV01_rvh1-10u-11465	RV_7,073.01a atāriṣma tamasas pāram asya prati stomaṃ devayanto dadhānāḥ /	atāriṣma tamasaḥ pāram asya prati stomam devayantaḥ dadhānāḥ 
SA_GV01_rvh1-10u-11466	RV_7,073.01c purudaṃsā purutamā purājāmartyā havate aśvinā gīḥ //	purudaṃsā purutamā purājā amartyā havate aśvinā gīḥ 
SA_GV01_rvh1-10u-11467	RV_7,073.02a ny u priyo manuṣaḥ sādi hotā nāsatyā yo yajate vandate ca /	ni u priyaḥ manuṣaḥ sādi hotā nāsatyā yaḥ yajate vandate ca 
SA_GV01_rvh1-10u-11468	RV_7,073.02c aśnītam madhvo aśvinā upāka ā vāṃ voce vidatheṣu prayasvān //	aśnītam madhvaḥ aśvinau upāke ā vām voce vidatheṣu prayasvān 
SA_GV01_rvh1-10u-11469	RV_7,073.03a ahema yajñam pathām urāṇā imāṃ suvṛktiṃ vṛṣaṇā juṣethām /	ahema yajñam pathām urāṇāḥ imām suvṛktim vṛṣaṇā juṣethām 
SA_GV01_rvh1-10u-11470	RV_7,073.03c śruṣṭīveva preṣito vām abodhi prati stomair jaramāṇo vasiṣṭhaḥ //	śruṣṭīvā iva preṣitaḥ vām abodhi prati stomaiḥ jaramāṇaḥ vasiṣṭhaḥ 
SA_GV01_rvh1-10u-11471	RV_7,073.04a upa tyā vahnī gamato viśaṃ no rakṣohaṇā sambhṛtā vīḷupāṇī /	upa tyā vahnī gamataḥ viśam naḥ rakṣaḥ haṇā sambhṛtā vīḍu pāṇī 
SA_GV01_rvh1-10u-11472	RV_7,073.04c sam andhāṃsy agmata matsarāṇi mā no mardhiṣṭam ā gataṃ śivena //	sam andhāṃsi agmata matsarāṇi mā naḥ mardhiṣṭam ā gatam śivena 
SA_GV01_rvh1-10u-11473	RV_7,073.05a ā paścātān nāsatyā purastād āśvinā yātam adharād udaktāt /	ā paścātāt nāsatyā purastāt āśvinā yātam adharāt udaktāt 
SA_GV01_rvh1-10u-11474	RV_7,073.05c ā viśvataḥ pāñcajanyena rāyā yūyam pāta svastibhiḥ sadā naḥ //	ā viśvatas pāñcajanyena rāyā yūyam pāta svastibhiḥ sadā naḥ 
SA_GV01_rvh1-10u-11475	RV_7,074.01a imā u vāṃ diviṣṭaya usrā havante aśvinā /	imāḥ u vām diviṣṭayaḥ usrā havante aśvinā 
SA_GV01_rvh1-10u-11476	RV_7,074.01c ayaṃ vām ahve 'vase śacīvasū viśaṃ-viśaṃ hi gacchathaḥ //	ayam vām ahve vase śacī vasū viśam viśam hi gacchathaḥ 
SA_GV01_rvh1-10u-11477	RV_7,074.02a yuvaṃ citraṃ dadathur bhojanaṃ narā codethāṃ sūnṛtāvate /	yuvam citram dadathuḥ bhojanam narā codethām sūnṛtāvate 
SA_GV01_rvh1-10u-11478	RV_7,074.02c arvāg rathaṃ samanasā ni yacchatam pibataṃ somyam madhu //	arvāk ratham samanasā ni yacchatam pibatam somyam madhu 
SA_GV01_rvh1-10u-11479	RV_7,074.03a ā yātam upa bhūṣatam madhvaḥ pibatam aśvinā /	ā yātam upa bhūṣatam madhvaḥ pibatam aśvinā 
SA_GV01_rvh1-10u-11480	RV_7,074.03c dugdham payo vṛṣaṇā jenyāvasū mā no mardhiṣṭam ā gatam //	dugdham payaḥ vṛṣaṇā jenyāvasū mā naḥ mardhiṣṭam ā gatam 
SA_GV01_rvh1-10u-11481	RV_7,074.04a aśvāso ye vām upa dāśuṣo gṛhaṃ yuvāṃ dīyanti bibhrataḥ /	aśvāsaḥ ye vām upa dāśuṣaḥ gṛham yuvām dīyanti bibhrataḥ 
SA_GV01_rvh1-10u-11482	RV_7,074.04c makṣūyubhir narā hayebhir aśvinā devā yātam asmayū //	makṣūyubhiḥ narā hayebhiḥ aśvinā devā yātam asmayū 
SA_GV01_rvh1-10u-11483	RV_7,074.05a adhā ha yanto aśvinā pṛkṣaḥ sacanta sūrayaḥ /	adhā ha yantaḥ aśvinā pṛkṣaḥ sacanta sūrayaḥ 
SA_GV01_rvh1-10u-11484	RV_7,074.05c tā yaṃsato maghavadbhyo dhruvaṃ yaśaś chardir asmabhyaṃ nāsatyā //	tā yaṃsataḥ maghavadbhyaḥ dhruvam yaśaḥ chardiḥ asmabhyam nāsatyā 
SA_GV01_rvh1-10u-11485	RV_7,074.06a pra ye yayur avṛkāso rathā iva nṛpātāro janānām /	pra ye yayuḥ avṛkāsaḥ rathāḥ iva nṛ pātāraḥ janānām 
SA_GV01_rvh1-10u-11486	RV_7,074.06c uta svena śavasā śūśuvur nara uta kṣiyanti sukṣitim //	uta svena śavasā śūśuvuḥ naraḥ uta kṣiyanti su kṣitim 
SA_GV01_rvh1-10u-11487	RV_7,075.01a vy uṣā āvo divijā ṛtenāviṣkṛṇvānā mahimānam āgāt /	vi uṣāḥ āvaḥ divijāḥ ṛtena āviṣkṛṇvānā mahimānam āgāt 
SA_GV01_rvh1-10u-11488	RV_7,075.01c apa druhas tama āvar ajuṣṭam aṅgirastamā pathyā ajīgaḥ //	apa druhaḥ tamaḥ āvaḥ ajuṣṭam aṅgirastamā pathyāḥ ajīgaḥ 
SA_GV01_rvh1-10u-11489	RV_7,075.02a mahe no adya suvitāya bodhy uṣo mahe saubhagāya pra yandhi /	mahe naḥ adya suvitāya bodhi uṣaḥ mahe saubhagāya pra yandhi 
SA_GV01_rvh1-10u-11490	RV_7,075.02c citraṃ rayiṃ yaśasaṃ dhehy asme devi marteṣu mānuṣi śravasyum //	citram rayim yaśasam dhehi asme devi marteṣu mānuṣi śravasyum 
SA_GV01_rvh1-10u-11491	RV_7,075.03a ete tye bhānavo darśatāyāś citrā uṣaso amṛtāsa āguḥ /	ete tye bhānavaḥ darśatāyāḥ citrāḥ uṣasaḥ amṛtāsaḥ āguḥ 
SA_GV01_rvh1-10u-11492	RV_7,075.03c janayanto daivyāni vratāny āpṛṇanto antarikṣā vy asthuḥ //	janayantaḥ daivyāni vratāni āpṛṇantaḥ antarikṣā vi asthuḥ 
SA_GV01_rvh1-10u-11493	RV_7,075.04a eṣā syā yujānā parākāt pañca kṣitīḥ pari sadyo jigāti /	eṣā syā yujānā parākāt pañca kṣitīḥ pari sadyas jigāti 
SA_GV01_rvh1-10u-11494	RV_7,075.04c abhipaśyantī vayunā janānāṃ divo duhitā bhuvanasya patnī //	abhipaśyantī vayunā janānām divaḥ duhitā bhuvanasya patnī 
SA_GV01_rvh1-10u-11495	RV_7,075.05a vājinīvatī sūryasya yoṣā citrāmaghā rāya īśe vasūnām /	vājinīvatī sūryasya yoṣā citrāmaghā rāyaḥ īśe vasūnām 
SA_GV01_rvh1-10u-11496	RV_7,075.05c ṛṣiṣṭutā jarayantī maghony uṣā ucchati vahnibhir gṛṇānā //	ṛṣiṣṭutā jarayantī maghonī uṣāḥ ucchati vahnibhiḥ gṛṇānā 
SA_GV01_rvh1-10u-11497	RV_7,075.06a prati dyutānām aruṣāso aśvāś citrā adṛśrann uṣasaṃ vahantaḥ /	prati dyutānām aruṣāsaḥ aśvāḥ citrāḥ adṛśran uṣasam vahantaḥ 
SA_GV01_rvh1-10u-11498	RV_7,075.06c yāti śubhrā viśvapiśā rathena dadhāti ratnaṃ vidhate janāya //	yāti śubhrā viśva piśā rathena dadhāti ratnam vidhate janāya 
SA_GV01_rvh1-10u-11499	RV_7,075.07a satyā satyebhir mahatī mahadbhir devī devebhir yajatā yajatraiḥ /	satyā satyebhiḥ mahatī mahadbhiḥ devī devebhiḥ yajatā yajatraiḥ 
SA_GV01_rvh1-10u-11500	RV_7,075.07c rujad dṛḷhāni dadad usriyāṇām prati gāva uṣasaṃ vāvaśanta //	rujat dṛḷhāni dadat usriyāṇām prati gāvaḥ uṣasam vāvaśanta 
SA_GV01_rvh1-10u-11501	RV_7,075.08a nū no gomad vīravad dhehi ratnam uṣo aśvāvat purubhojo asme /	nu naḥ gomat vīravat dhehi ratnam uṣaḥ aśvāvat puru bhojaḥ asme 
SA_GV01_rvh1-10u-11502	RV_7,075.08c mā no barhiḥ puruṣatā nide kar yūyam pāta svastibhiḥ sadā naḥ //	mā naḥ barhiḥ puruṣa tā nide kaḥ yūyam pāta svastibhiḥ sadā naḥ 
SA_GV01_rvh1-10u-11503	RV_7,076.01a ud u jyotir amṛtaṃ viśvajanyaṃ viśvānaraḥ savitā devo aśret /	ud u jyotiḥ amṛtam viśvajanyam viśvānaraḥ savitā devaḥ aśret 
SA_GV01_rvh1-10u-11504	RV_7,076.01c kratvā devānām ajaniṣṭa cakṣur āvir akar bhuvanaṃ viśvam uṣāḥ //	kratvā devānām ajaniṣṭa cakṣuḥ āvis akaḥ bhuvanam viśvam uṣāḥ 
SA_GV01_rvh1-10u-11505	RV_7,076.02a pra me panthā devayānā adṛśrann amardhanto vasubhir iṣkṛtāsaḥ /	pra me panthāḥ deva yānāḥ adṛśran a mardhantaḥ vasubhiḥ iṣkṛtāsaḥ 
SA_GV01_rvh1-10u-11506	RV_7,076.02c abhūd u ketur uṣasaḥ purastāt pratīcy āgād adhi harmyebhyaḥ //	abhūt u ketuḥ uṣasaḥ purastāt pratīcī āgāt adhi harmyebhyaḥ 
SA_GV01_rvh1-10u-11507	RV_7,076.03a tānīd ahāni bahulāny āsan yā prācīnam uditā sūryasya /	tāni id ahāni bahulāni āsan yā prācīnam uditā sūryasya 
SA_GV01_rvh1-10u-11508	RV_7,076.03c yataḥ pari jāra ivācaranty uṣo dadṛkṣe na punar yatīva //	yatas pari jāre iva ācarantī uṣaḥ dadṛkṣe na punar yatī iva 
SA_GV01_rvh1-10u-11509	RV_7,076.04a ta id devānāṃ sadhamāda āsann ṛtāvānaḥ kavayaḥ pūrvyāsaḥ /	te id devānām sadhamādaḥ āsan ṛtāvānaḥ kavayaḥ pūrvyāsaḥ 
SA_GV01_rvh1-10u-11510	RV_7,076.04c gūḷhaṃ jyotiḥ pitaro anv avindan satyamantrā ajanayann uṣāsam //	gūḍham jyotiḥ pitaraḥ anu avindan satya mantrāḥ ajanayan uṣāsam 
SA_GV01_rvh1-10u-11511	RV_7,076.05a samāna ūrve adhi saṃgatāsaḥ saṃ jānate na yatante mithas te /	samāne ūrve adhi saṃgatāsaḥ sam jānate na yatante mithas te 
SA_GV01_rvh1-10u-11512	RV_7,076.05c te devānāṃ na minanti vratāny amardhanto vasubhir yādamānāḥ //	te devānām na minanti vratāni a mardhantaḥ vasubhiḥ yādamānāḥ 
SA_GV01_rvh1-10u-11513	RV_7,076.06a prati tvā stomair īḷate vasiṣṭhā uṣarbudhaḥ subhage tuṣṭuvāṃsaḥ /	prati tvā stomaiḥ īḍate vasiṣṭhāḥ uṣarbudhaḥ subhage tuṣṭuvāṃsaḥ 
SA_GV01_rvh1-10u-11514	RV_7,076.06c gavāṃ netrī vājapatnī na ucchoṣaḥ sujāte prathamā jarasva //	gavām netrī vāja patnī naḥ uccha uṣaḥ sujāte prathamā jarasva 
SA_GV01_rvh1-10u-11515	RV_7,076.07a eṣā netrī rādhasaḥ sūnṛtānām uṣā ucchantī ribhyate vasiṣṭhaiḥ /	eṣā netrī rādhasaḥ sūnṛtānām uṣāḥ ucchantī ribhyate vasiṣṭhaiḥ 
SA_GV01_rvh1-10u-11516	RV_7,076.07c dīrghaśrutaṃ rayim asme dadhānā yūyam pāta svastibhiḥ sadā naḥ //	dīrgha śrutam rayim asme dadhānāḥ yūyam pāta svastibhiḥ sadā naḥ 
SA_GV01_rvh1-10u-11517	RV_7,077.01a upo ruruce yuvatir na yoṣā viśvaṃ jīvam prasuvantī carāyai /	upa u ruruce yuvatiḥ na yoṣā viśvam jīvam prasuvantī carāyai 
SA_GV01_rvh1-10u-11518	RV_7,077.01c abhūd agniḥ samidhe mānuṣāṇām akar jyotir bādhamānā tamāṃsi //	abhūt agniḥ samidhe mānuṣāṇām akaḥ jyotiḥ bādhamānā tamāṃsi 
SA_GV01_rvh1-10u-11519	RV_7,077.02a viśvam pratīcī saprathā ud asthād ruśad vāso bibhratī śukram aśvait /	viśvam pratīcī saprathāḥ ud asthāt ruśat vāsaḥ bibhratī śukram aśvait 
SA_GV01_rvh1-10u-11520	RV_7,077.02c hiraṇyavarṇā sudṛśīkasaṃdṛg gavām mātā netry ahnām aroci //	hiraṇya varṇā su dṛśīka saṃdṛś gavām mātā netrī ahnām aroci 
SA_GV01_rvh1-10u-11521	RV_7,077.03a devānāṃ cakṣuḥ subhagā vahantī śvetaṃ nayantī sudṛśīkam aśvam /	devānām cakṣuḥ subhagā vahantī śvetam nayantī su dṛśīkam aśvam 
SA_GV01_rvh1-10u-11522	RV_7,077.03c uṣā adarśi raśmibhir vyaktā citrāmaghā viśvam anu prabhūtā //	uṣāḥ adarśi raśmibhiḥ vyaktā citrāmaghā viśvam anu prabhūtā 
SA_GV01_rvh1-10u-11523	RV_7,077.04a antivāmā dūre amitram ucchorvīṃ gavyūtim abhayaṃ kṛdhī naḥ /	antivāmā dūre amitram uccha urvīm gavyūtim abhayam kṛdhī naḥ 
SA_GV01_rvh1-10u-11524	RV_7,077.04c yāvaya dveṣa ā bharā vasūni codaya rādho gṛṇate maghoni //	yāvaya dveṣaḥ ā bhara vasūni codaya rādhaḥ gṛṇate maghoni 
SA_GV01_rvh1-10u-11525	RV_7,077.05a asme śreṣṭhebhir bhānubhir vi bhāhy uṣo devi pratirantī na āyuḥ /	asme śreṣṭhebhiḥ bhānubhiḥ vi bhāhi uṣaḥ devi pratirantī naḥ āyuḥ 
SA_GV01_rvh1-10u-11526	RV_7,077.05c iṣaṃ ca no dadhatī viśvavāre gomad aśvāvad rathavac ca rādhaḥ //	iṣam ca naḥ dadhatī viśva vāre gomat aśvāvat rathavat ca rādhaḥ 
SA_GV01_rvh1-10u-11527	RV_7,077.06a yāṃ tvā divo duhitar vardhayanty uṣaḥ sujāte matibhir vasiṣṭhāḥ /	yām tvā divaḥ duhitar vardhayanti uṣaḥ sujāte matibhiḥ vasiṣṭhāḥ 
SA_GV01_rvh1-10u-11528	RV_7,077.06c sāsmāsu dhā rayim ṛṣvam bṛhantaṃ yūyam pāta svastibhiḥ sadā naḥ //	sā asmāsu dhāḥ rayim ṛṣvam bṛhantam yūyam pāta svastibhiḥ sadā naḥ 
SA_GV01_rvh1-10u-11529	RV_7,078.01a prati ketavaḥ prathamā adṛśrann ūrdhvā asyā añjayo vi śrayante /	prati ketavaḥ prathamāḥ adṛśran ūrdhvāḥ asyāḥ añjayaḥ vi śrayante 
SA_GV01_rvh1-10u-11530	RV_7,078.01c uṣo arvācā bṛhatā rathena jyotiṣmatā vāmam asmabhyaṃ vakṣi //	uṣaḥ arvācā bṛhatā rathena jyotiṣmatā vāmam asmabhyam vakṣi 
SA_GV01_rvh1-10u-11531	RV_7,078.02a prati ṣīm agnir jarate samiddhaḥ prati viprāso matibhir gṛṇantaḥ /	prati sīm agniḥ jarate samiddhaḥ prati viprāsaḥ matibhiḥ gṛṇantaḥ 
SA_GV01_rvh1-10u-11532	RV_7,078.02c uṣā yāti jyotiṣā bādhamānā viśvā tamāṃsi duritāpa devī //	uṣāḥ yāti jyotiṣā bādhamānā viśvā tamāṃsi duritā apa devī 
SA_GV01_rvh1-10u-11533	RV_7,078.03a etā u tyāḥ praty adṛśran purastāj jyotir yacchantīr uṣaso vibhātīḥ /	etāḥ u tyāḥ prati adṛśran purastāt jyotiḥ yacchantīḥ uṣasaḥ vibhātīḥ 
SA_GV01_rvh1-10u-11534	RV_7,078.03c ajījanan sūryaṃ yajñam agnim apācīnaṃ tamo agād ajuṣṭam //	ajījanan sūryam yajñam agnim apācīnam tamaḥ agāt ajuṣṭam 
SA_GV01_rvh1-10u-11535	RV_7,078.04a aceti divo duhitā maghonī viśve paśyanty uṣasaṃ vibhātīm /	aceti divaḥ duhitā maghonī viśve paśyanti uṣasam vibhātīm 
SA_GV01_rvh1-10u-11536	RV_7,078.04c āsthād rathaṃ svadhayā yujyamānam ā yam aśvāsaḥ suyujo vahanti //	āsthāt ratham svadhayā yujyamānam ā yam aśvāsaḥ su yujaḥ vahanti 
SA_GV01_rvh1-10u-11537	RV_7,078.05a prati tvādya sumanaso budhantāsmākāso maghavāno vayaṃ ca /	prati tvā adya sumanasaḥ budhanta asmākāsaḥ maghavānaḥ vayam ca 
SA_GV01_rvh1-10u-11538	RV_7,078.05c tilvilāyadhvam uṣaso vibhātīr yūyam pāta svastibhiḥ sadā naḥ //	tilvilāyadhvam uṣasaḥ vibhātīḥ yūyam pāta svastibhiḥ sadā naḥ 
SA_GV01_rvh1-10u-11539	RV_7,079.01a vy uṣā āvaḥ pathyā janānām pañca kṣitīr mānuṣīr bodhayantī /	vi uṣāḥ āvaḥ pathyāḥ janānām pañca kṣitīḥ mānuṣīḥ bodhayantī 
SA_GV01_rvh1-10u-11540	RV_7,079.01c susaṃdṛgbhir ukṣabhir bhānum aśred vi sūryo rodasī cakṣasāvaḥ //	su saṃdṛgbhiḥ ukṣabhiḥ bhānum aśret vi sūryaḥ rodasī cakṣasā avaḥ 
SA_GV01_rvh1-10u-11541	RV_7,079.02a vy añjate divo anteṣv aktūn viśo na yuktā uṣaso yatante /	vi añjate divaḥ anteṣu aktūn viśaḥ na yuktāḥ uṣasaḥ yatante 
SA_GV01_rvh1-10u-11542	RV_7,079.02c saṃ te gāvas tama ā vartayanti jyotir yacchanti saviteva bāhū //	sam te gāvaḥ tamaḥ ā vartayanti jyotiḥ yacchanti savitā iva bāhū 
SA_GV01_rvh1-10u-11543	RV_7,079.03a abhūd uṣā indratamā maghony ajījanat suvitāya śravāṃsi /	abhūt uṣāḥ indratamā maghonī ajījanat suvitāya śravāṃsi 
SA_GV01_rvh1-10u-11544	RV_7,079.03c vi divo devī duhitā dadhāty aṅgirastamā sukṛte vasūni //	vi divaḥ devī duhitā dadhāti aṅgirastamā su kṛte vasūni 
SA_GV01_rvh1-10u-11545	RV_7,079.04a tāvad uṣo rādho asmabhyaṃ rāsva yāvat stotṛbhyo arado gṛṇānā /	tāvat uṣaḥ rādhaḥ asmabhyam rāsva yāvat stotṛbhyaḥ aradaḥ gṛṇānā 
SA_GV01_rvh1-10u-11546	RV_7,079.04c yāṃ tvā jajñur vṛṣabhasyā raveṇa vi dṛḷhasya duro adrer aurṇoḥ //	yām tvā jajñuḥ vṛṣabhasya raveṇa vi dṛḷhasya duraḥ adreḥ aurṇoḥ 
SA_GV01_rvh1-10u-11547	RV_7,079.05a devaṃ-devaṃ rādhase codayanty asmadryak sūnṛtā īrayantī /	devam devam rādhase codayantī asmadryak sūnṛtāḥ īrayantī 
SA_GV01_rvh1-10u-11548	RV_7,079.05c vyucchantī naḥ sanaye dhiyo dhā yūyam pāta svastibhiḥ sadā naḥ //	vyucchantī naḥ sanaye dhiyaḥ dhāḥ yūyam pāta svastibhiḥ sadā naḥ 
SA_GV01_rvh1-10u-11549	RV_7,080.01a prati stomebhir uṣasaṃ vasiṣṭhā gīrbhir viprāsaḥ prathamā abudhran /	prati stomebhiḥ uṣasam vasiṣṭhāḥ gīrbhiḥ viprāsaḥ prathamāḥ abudhran 
SA_GV01_rvh1-10u-11550	RV_7,080.01c vivartayantīṃ rajasī samante āviṣkṛṇvatīm bhuvanāni viśvā //	vivartayantīm rajasī samante āviṣkṛṇvatīm bhuvanāni viśvā 
SA_GV01_rvh1-10u-11551	RV_7,080.02a eṣā syā navyam āyur dadhānā gūḍhvī tamo jyotiṣoṣā abodhi /	eṣā syā navyam āyuḥ dadhānā gūḍhvī tamaḥ jyotiṣā uṣāḥ abodhi 
SA_GV01_rvh1-10u-11552	RV_7,080.02c agra eti yuvatir ahrayāṇā prācikitat sūryaṃ yajñam agnim //	agre eti yuvatiḥ ahrayāṇā prācikitat sūryam yajñam agnim 
SA_GV01_rvh1-10u-11553	RV_7,080.03a aśvāvatīr gomatīr na uṣāso vīravatīḥ sadam ucchantu bhadrāḥ /	aśvāvatīḥ gomatīḥ naḥ uṣāsaḥ vīravatīḥ sadam ucchantu bhadrāḥ 
SA_GV01_rvh1-10u-11554	RV_7,080.03c ghṛtaṃ duhānā viśvataḥ prapītā yūyam pāta svastibhiḥ sadā naḥ //	ghṛtam duhānāḥ viśvatas prapītāḥ yūyam pāta svastibhiḥ sadā naḥ 
SA_GV01_rvh1-10u-11555	RV_7,081.01a praty u adarśy āyaty ucchantī duhitā divaḥ /	prati u adarśi āyatī ucchantī duhitā divaḥ 
SA_GV01_rvh1-10u-11556	RV_7,081.01c apo mahi vyayati cakṣase tamo jyotiṣ kṛṇoti sūnarī //	apa u mahi vyayati cakṣase tamaḥ jyotiḥ kṛṇoti sūnarī 
SA_GV01_rvh1-10u-11557	RV_7,081.02a ud usriyāḥ sṛjate sūryaḥ sacāṃ udyan nakṣatram arcivat /	ud usriyāḥ sṛjate sūryaḥ sacā udyan nakṣatram arcivat 
SA_GV01_rvh1-10u-11558	RV_7,081.02c taved uṣo vyuṣi sūryasya ca sam bhaktena gamemahi //	tava id uṣaḥ vyuṣi sūryasya ca sam bhaktena gamemahi 
SA_GV01_rvh1-10u-11559	RV_7,081.03a prati tvā duhitar diva uṣo jīrā abhutsmahi /	prati tvā duhitar divaḥ uṣaḥ jīrāḥ abhutsmahi 
SA_GV01_rvh1-10u-11560	RV_7,081.03c yā vahasi puru spārhaṃ vananvati ratnaṃ na dāśuṣe mayaḥ //	yā vahasi puru spārham vananvati ratnam na dāśuṣe mayaḥ 
SA_GV01_rvh1-10u-11561	RV_7,081.04a ucchantī yā kṛṇoṣi maṃhanā mahi prakhyai devi svar dṛśe /	ucchantī yā kṛṇoṣi maṃhanā mahi prakhyai devi svar dṛśe 
SA_GV01_rvh1-10u-11562	RV_7,081.04c tasyās te ratnabhāja īmahe vayaṃ syāma mātur na sūnavaḥ //	tasyāḥ te ratna bhājaḥ īmahe vayam syāma mātuḥ na sūnavaḥ 
SA_GV01_rvh1-10u-11563	RV_7,081.05a tac citraṃ rādha ā bharoṣo yad dīrghaśruttamam /	tat citram rādhaḥ ā bhara uṣaḥ yat dīrghaśruttamam 
SA_GV01_rvh1-10u-11564	RV_7,081.05c yat te divo duhitar martabhojanaṃ tad rāsva bhunajāmahai //	yat te divaḥ duhitar marta bhojanam tat rāsva bhunajāmahai 
SA_GV01_rvh1-10u-11565	RV_7,081.06a śravaḥ sūribhyo amṛtaṃ vasutvanaṃ vājāṃ asmabhyaṃ gomataḥ /	śravaḥ sūribhyaḥ amṛtam vasutvanam vājām asmabhyam gomataḥ 
SA_GV01_rvh1-10u-11566	RV_7,081.06c codayitrī maghonaḥ sūnṛtāvaty uṣā ucchad apa sridhaḥ //	codayitrī maghonaḥ sūnṛtāvatī uṣāḥ ucchat apa sridhaḥ 
SA_GV01_rvh1-10u-11567	RV_7,082.01a indrāvaruṇā yuvam adhvarāya no viśe janāya mahi śarma yacchatam /	indrāvaruṇā yuvam adhvarāya naḥ viśe janāya mahi śarma yacchatam 
SA_GV01_rvh1-10u-11568	RV_7,082.01c dīrghaprayajyum ati yo vanuṣyati vayaṃ jayema pṛtanāsu dūḍhyaḥ //	dīrgha prayajyum ati yaḥ vanuṣyati vayam jayema pṛtanāsu dūḍhyaḥ 
SA_GV01_rvh1-10u-11569	RV_7,082.02a samrāḷ anyaḥ svarāḷ anya ucyate vām mahāntāv indrāvaruṇā mahāvasū /	samrāj anyaḥ svarāj anyaḥ ucyate vām mahāntau indrāvaruṇā mahā vasū 
SA_GV01_rvh1-10u-11570	RV_7,082.02c viśve devāsaḥ parame vyomani saṃ vām ojo vṛṣaṇā sam balaṃ dadhuḥ //	viśve devāsaḥ parame vyomani sam vām ojaḥ vṛṣaṇā sam balam 
SA_GV01_rvh1-10u-11571	RV_7,082.03a anv apāṃ khāny atṛntam ojasā sūryam airayataṃ divi prabhum /	anu apām khāni atṛntam ojasā sūryam airayatam divi prabhum 
SA_GV01_rvh1-10u-11572	RV_7,082.03c indrāvaruṇā made asya māyino 'pinvatam apitaḥ pinvataṃ dhiyaḥ //	indrāvaruṇā made asya māyinaḥ pinvatam apitaḥ pinvatam dhiyaḥ 
SA_GV01_rvh1-10u-11573	RV_7,082.04a yuvām id yutsu pṛtanāsu vahnayo yuvāṃ kṣemasya prasave mitajñavaḥ /	yuvām id yutsu pṛtanāsu vahnayaḥ yuvām kṣemasya prasave mitajñavaḥ 
SA_GV01_rvh1-10u-11574	RV_7,082.04c īśānā vasva ubhayasya kārava indrāvaruṇā suhavā havāmahe //	īśānā vasvaḥ ubhayasya kāravaḥ indrāvaruṇā su havā havāmahe 
SA_GV01_rvh1-10u-11575	RV_7,082.05a indrāvaruṇā yad imāni cakrathur viśvā jātāni bhuvanasya majmanā /	indrāvaruṇā yat imāni cakrathuḥ viśvā jātāni bhuvanasya majmanā 
SA_GV01_rvh1-10u-11576	RV_7,082.05c kṣemeṇa mitro varuṇaṃ duvasyati marudbhir ugraḥ śubham anya īyate //	kṣemeṇa mitraḥ varuṇam duvasyati marudbhiḥ ugraḥ śubham anyaḥ īyate 
SA_GV01_rvh1-10u-11577	RV_7,082.06a mahe śulkāya varuṇasya nu tviṣa ojo mimāte dhruvam asya yat svam /	mahe śulkāya varuṇasya nu tviṣe ojaḥ mimāte dhruvam asya yat svam 
SA_GV01_rvh1-10u-11578	RV_7,082.06c ajāmim anyaḥ śnathayantam ātirad dabhrebhir anyaḥ pra vṛṇoti bhūyasaḥ //	ajāmim anyaḥ śnathayantam ātirat dabhrebhiḥ anyaḥ pra vṛṇoti bhūyasaḥ 
SA_GV01_rvh1-10u-11579	RV_7,082.07a na tam aṃho na duritāni martyam indrāvaruṇā na tapaḥ kutaś cana /	na tam aṃhaḥ na duritāni martyam indrāvaruṇā na tapaḥ kutas cana 
SA_GV01_rvh1-10u-11580	RV_7,082.07c yasya devā gacchatho vītho adhvaraṃ na tam martasya naśate parihvṛtiḥ //	yasya devā gacchathaḥ vīthaḥ adhvaram na tam martasya naśate parihvṛtiḥ 
SA_GV01_rvh1-10u-11581	RV_7,082.08a arvāṅ narā daivyenāvasā gataṃ śṛṇutaṃ havaṃ yadi me jujoṣathaḥ /	arvāk narā daivyena avasā gatam śṛṇutam havam yadi me jujoṣathaḥ 
SA_GV01_rvh1-10u-11582	RV_7,082.08c yuvor hi sakhyam uta vā yad āpyam mārḍīkam indrāvaruṇā ni yacchatam //	yuvoḥ hi sakhyam uta vā yat āpyam mārḍīkam indrāvaruṇā ni yacchatam 
SA_GV01_rvh1-10u-11583	RV_7,082.09a asmākam indrāvaruṇā bhare-bhare puroyodhā bhavataṃ kṛṣṭyojasā /	asmākam indrāvaruṇā bharebhare puroyodhā bhavatam kṛṣṭi ojasā 
SA_GV01_rvh1-10u-11584	RV_7,082.09c yad vāṃ havanta ubhaye adha spṛdhi naras tokasya tanayasya sātiṣu //	yat vām havante ubhaye adha spṛdhi naraḥ tokasya tanayasya sātiṣu 
SA_GV01_rvh1-10u-11585	RV_7,082.10a asme indro varuṇo mitro aryamā dyumnaṃ yacchantu mahi śarma saprathaḥ /	asme indraḥ varuṇaḥ mitraḥ aryamā dyumnam yacchantu mahi śarma saprathaḥ 
SA_GV01_rvh1-10u-11586	RV_7,082.10c avadhraṃ jyotir aditer ṛtāvṛdho devasya ślokaṃ savitur manāmahe //	avadhram jyotiḥ aditeḥ ṛtāvṛdhaḥ devasya ślokam savituḥ manāmahe 
SA_GV01_rvh1-10u-11587	RV_7,083.01a yuvāṃ narā paśyamānāsa āpyam prācā gavyantaḥ pṛthuparśavo yayuḥ /	yuvām narā paśyamānāsaḥ āpyam prācā gavyantaḥ pṛthu parśavaḥ yayuḥ 
SA_GV01_rvh1-10u-11588	RV_7,083.01c dāsā ca vṛtrā hatam āryāṇi ca sudāsam indrāvaruṇāvasāvatam //	dāsā ca vṛtrā hatam āryāṇi ca sudāsam indrāvaruṇā avasā avatam 
SA_GV01_rvh1-10u-11589	RV_7,083.02a yatrā naraḥ samayante kṛtadhvajo yasminn ājā bhavati kiṃ cana priyam /	yatrā naraḥ kṛta dhvajaḥ yasmin ājā bhavati kim cana priyam 
SA_GV01_rvh1-10u-11590	RV_7,083.02c yatrā bhayante bhuvanā svardṛśas tatrā na indrāvaruṇādhi vocatam //	yatrā bhayante bhuvanā svar dṛśaḥ tatrā naḥ indrāvaruṇā adhi vocatam 
SA_GV01_rvh1-10u-11591	RV_7,083.03a sam bhūmyā antā dhvasirā adṛkṣatendrāvaruṇā divi ghoṣa āruhat /	sam bhūmyāḥ antāḥ dhvasirāḥ adṛkṣata indrāvaruṇā divi ghoṣaḥ āruhat 
SA_GV01_rvh1-10u-11592	RV_7,083.03c asthur janānām upa mām arātayo 'rvāg avasā havanaśrutā gatam //	asthuḥ janānām upa mām arātayaḥ rvāk avasā havana śrutā gatam 
SA_GV01_rvh1-10u-11593	RV_7,083.04a indrāvaruṇā vadhanābhir aprati bhedaṃ vanvantā pra sudāsam āvatam /	indrāvaruṇā vadhanābhiḥ aprati bhedam vanvantā pra sudāsam āvatam 
SA_GV01_rvh1-10u-11594	RV_7,083.04c brahmāṇy eṣāṃ śṛṇutaṃ havīmani satyā tṛtsūnām abhavat purohitiḥ //	brahmāṇi eṣām śṛṇutam havīmani satyā tṛtsūnām abhavat purohitiḥ 
SA_GV01_rvh1-10u-11595	RV_7,083.05a indrāvaruṇāv abhy ā tapanti māghāny aryo vanuṣām arātayaḥ /	indrāvaruṇau abhī ā tapanti mā aghāni aryaḥ vanuṣām arātayaḥ 
SA_GV01_rvh1-10u-11596	RV_7,083.05c yuvaṃ hi vasva ubhayasya rājatho 'dha smā no 'vatam pārye divi //	yuvam hi vasvaḥ ubhayasya rājathaḥ dha smā naḥ vatam pārye divi 
SA_GV01_rvh1-10u-11597	RV_7,083.06a yuvāṃ havanta ubhayāsa ājiṣv indraṃ ca vasvo varuṇaṃ ca sātaye /	yuvām havante ubhayāsaḥ ājiṣu indram ca vasvaḥ varuṇam ca sātaye 
SA_GV01_rvh1-10u-11598	RV_7,083.06c yatra rājabhir daśabhir nibādhitam pra sudāsam āvataṃ tṛtsubhiḥ saha //	yatra rājabhiḥ daśabhiḥ nibādhitam pra sudāsam āvatam tṛtsubhiḥ saha 
SA_GV01_rvh1-10u-11599	RV_7,083.07a daśa rājānaḥ samitā ayajyavaḥ sudāsam indrāvaruṇā na yuyudhuḥ /	daśa rājānaḥ samitāḥ ayajyavaḥ sudāsam indrāvaruṇā na yuyudhuḥ 
SA_GV01_rvh1-10u-11600	RV_7,083.07c satyā nṛṇām admasadām upastutir devā eṣām abhavan devahūtiṣu //	satyā nṛṇām admasadām upastutiḥ devāḥ eṣām abhavan deva hūtiṣu 
SA_GV01_rvh1-10u-11601	RV_7,083.08a dāśarājñe pariyattāya viśvataḥ sudāsa indrāvaruṇāv aśikṣatam /	dāśarājñe pariyattāya viśvatas sudāse indrāvaruṇau aśikṣatam 
SA_GV01_rvh1-10u-11602	RV_7,083.08c śvityañco yatra namasā kapardino dhiyā dhīvanto asapanta tṛtsavaḥ //	śvityañcaḥ yatra namasā kapardinaḥ dhiyā dhīvantaḥ asapanta tṛtsavaḥ 
SA_GV01_rvh1-10u-11603	RV_7,083.09a vṛtrāṇy anyaḥ samitheṣu jighnate vratāny anyo abhi rakṣate sadā /	vṛtrāṇi anyaḥ samitheṣu jighnate vratāni anyaḥ abhi rakṣate sadā 
SA_GV01_rvh1-10u-11604	RV_7,083.09c havāmahe vāṃ vṛṣaṇā suvṛktibhir asme indrāvaruṇā śarma yacchatam //	havāmahe vām vṛṣaṇā suvṛktibhiḥ asme indrāvaruṇā śarma yacchatam 
SA_GV01_rvh1-10u-11605	RV_7,083.10a asme indro varuṇo mitro aryamā dyumnaṃ yacchantu mahi śarma saprathaḥ /	asme indraḥ varuṇaḥ mitraḥ aryamā dyumnam yacchantu mahi śarma saprathaḥ 
SA_GV01_rvh1-10u-11606	RV_7,083.10c avadhraṃ jyotir aditer ṛtāvṛdho devasya ślokaṃ savitur manāmahe //	avadhram jyotiḥ aditeḥ ṛtāvṛdhaḥ devasya ślokam savituḥ manāmahe 
SA_GV01_rvh1-10u-11607	RV_7,084.01a ā vāṃ rājānāv adhvare vavṛtyāṃ havyebhir indrāvaruṇā namobhiḥ /	ā vām rājānau adhvare vavṛtyām havyebhiḥ indrāvaruṇāḥ namobhiḥ 
SA_GV01_rvh1-10u-11608	RV_7,084.01c pra vāṃ ghṛtācī bāhvor dadhānā pari tmanā viṣurūpā jigāti //	pra vām ghṛtācī bāhvoḥ dadhānā pari tmanā viṣurūpā jigāti 
SA_GV01_rvh1-10u-11609	RV_7,084.02a yuvo rāṣṭram bṛhad invati dyaur yau setṛbhir arajjubhiḥ sinīthaḥ /	yuvoḥ rāṣṭram bṛhat invati dyauḥ yau setṛbhiḥ a rajjubhiḥ sinīthaḥ 
SA_GV01_rvh1-10u-11610	RV_7,084.02c pari no heḷo varuṇasya vṛjyā uruṃ na indraḥ kṛṇavad u lokam //	pari naḥ heḍaḥ varuṇasya vṛjyāḥ urum naḥ indraḥ kṛṇavat u lokam 
SA_GV01_rvh1-10u-11611	RV_7,084.03a kṛtaṃ no yajñaṃ vidatheṣu cāruṃ kṛtam brahmāṇi sūriṣu praśastā /	kṛtam naḥ yajñam vidatheṣu cārum kṛtam brahmāṇi sūriṣu praśastā 
SA_GV01_rvh1-10u-11612	RV_7,084.03c upo rayir devajūto na etu pra ṇa spārhābhir ūtibhis tiretam //	upa u rayiḥ deva jūtaḥ naḥ etu pra naḥ spārhābhiḥ ūtibhiḥ tiretam 
SA_GV01_rvh1-10u-11613	RV_7,084.04a asme indrāvaruṇā viśvavāraṃ rayiṃ dhattaṃ vasumantam purukṣum /	asme indrāvaruṇāḥ viśva vāram rayim dhattam vasumantam purukṣum 
SA_GV01_rvh1-10u-11614	RV_7,084.04c pra ya ādityo anṛtā mināty amitā śūro dayate vasūni //	pra yaḥ ādityaḥ anṛtā mināti amitā śūraḥ dayate vasūni 
SA_GV01_rvh1-10u-11615	RV_7,084.05a iyam indraṃ varuṇam aṣṭa me gīḥ prāvat toke tanaye tūtujānā /	iyam indram varuṇam aṣṭa me gīḥ prāvat toke tanaye tūtujānā 
SA_GV01_rvh1-10u-11616	RV_7,084.05c suratnāso devavītiṃ gamema yūyam pāta svastibhiḥ sadā naḥ //	su ratnāsaḥ deva vītim gamema yūyam pāta svastibhiḥ sadā naḥ 
SA_GV01_rvh1-10u-11617	RV_7,085.01a punīṣe vām arakṣasam manīṣāṃ somam indrāya varuṇāya juhvat /	punīṣe vām arakṣasam manīṣām somam indrāya varuṇāya juhvat 
SA_GV01_rvh1-10u-11618	RV_7,085.01c ghṛtapratīkām uṣasaṃ na devīṃ tā no yāmann uruṣyatām abhīke //	ghṛta pratīkām uṣasam na devīm tāḥ naḥ yāman uruṣyatām abhīke 
SA_GV01_rvh1-10u-11619	RV_7,085.02a spardhante vā u devahūye atra yeṣu dhvajeṣu didyavaḥ patanti /	spardhante vai u deva hūye atra yeṣu dhvajeṣu didyavaḥ patanti 
SA_GV01_rvh1-10u-11620	RV_7,085.02c yuvaṃ tāṃ indrāvaruṇāv amitrān hatam parācaḥ śarvā viṣūcaḥ //	yuvam tām indrāvaruṇau amitrān hatam parācaḥ śarvā viṣūcaḥ 
SA_GV01_rvh1-10u-11621	RV_7,085.03a āpaś cid dhi svayaśasaḥ sadassu devīr indraṃ varuṇaṃ devatā dhuḥ /	āpaḥ cit hi sva yaśasaḥ sadassu devīḥ indram varuṇam devatāḥ dhuḥ 
SA_GV01_rvh1-10u-11622	RV_7,085.03c kṛṣṭīr anyo dhārayati praviktā vṛtrāṇy anyo apratīni hanti //	kṛṣṭīḥ anyaḥ dhārayati praviktāḥ vṛtrāṇi anyaḥ apratīni hanti 
SA_GV01_rvh1-10u-11623	RV_7,085.04a sa sukratur ṛtacid astu hotā ya āditya śavasā vāṃ namasvān /	sa sukratuḥ ṛta cit astu hotā yaḥ āditya śavasā vām namasvān 
SA_GV01_rvh1-10u-11624	RV_7,085.04c āvavartad avase vāṃ haviṣmān asad it sa suvitāya prayasvān //	āvavartat avase vām haviṣmān asat id sa suvitāya prayasvān 
SA_GV01_rvh1-10u-11625	RV_7,085.05a iyam indraṃ varuṇam aṣṭa me gīḥ prāvat toke tanaye tūtujānā /	iyam indram varuṇam aṣṭa me gīḥ prāvat toke tanaye tūtujānā 
SA_GV01_rvh1-10u-11626	RV_7,085.05c suratnāso devavītiṃ gamema yūyam pāta svastibhiḥ sadā naḥ //	su ratnāsaḥ deva vītim gamema yūyam pāta svastibhiḥ sadā naḥ 
SA_GV01_rvh1-10u-11627	RV_7,086.01a dhīrā tv asya mahinā janūṃṣi vi yas tastambha rodasī cid urvī /	dhīrā tu asya mahinā janūṃṣi vi yaḥ tastambha rodasī cit urvī 
SA_GV01_rvh1-10u-11628	RV_7,086.01c pra nākam ṛṣvaṃ nunude bṛhantaṃ dvitā nakṣatram paprathac ca bhūma //	pra nākam ṛṣvam nunude bṛhantam dvitā nakṣatram paprathat ca bhūma 
SA_GV01_rvh1-10u-11629	RV_7,086.02a uta svayā tanvā saṃ vade tat kadā nv antar varuṇe bhuvāni /	uta svayā tanvā sam vade tat kadā nu antar varuṇe bhuvāni 
SA_GV01_rvh1-10u-11630	RV_7,086.02c kim me havyam ahṛṇāno juṣeta kadā mṛḷīkaṃ sumanā abhi khyam //	kim me havyam a hṛṇānaḥ juṣeta kadā mṛḷīkam sumanāḥ abhi khyam 
SA_GV01_rvh1-10u-11631	RV_7,086.03a pṛcche tad eno varuṇa didṛkṣūpo emi cikituṣo vipṛccham /	pṛcche tat enaḥ varuṇa didṛkṣu upa u emi cikituṣaḥ vipṛccham 
SA_GV01_rvh1-10u-11632	RV_7,086.03c samānam in me kavayaś cid āhur ayaṃ ha tubhyaṃ varuṇo hṛṇīte //	samānam id me kavayaḥ cit āhuḥ ayam ha tubhyam varuṇaḥ hṛṇīte 
SA_GV01_rvh1-10u-11633	RV_7,086.04a kim āga āsa varuṇa jyeṣṭhaṃ yat stotāraṃ jighāṃsasi sakhāyam /	kim āgaḥ āsa varuṇa jyeṣṭham yat stotāram jighāṃsasi sakhāyam 
SA_GV01_rvh1-10u-11634	RV_7,086.04c pra tan me voco dūḷabha svadhāvo 'va tvānenā namasā tura iyām //	pra tat me vocaḥ dūḍabha svadhāvas va tvā anena namasā turaḥ iyām 
SA_GV01_rvh1-10u-11635	RV_7,086.05a ava drugdhāni pitryā sṛjā no 'va yā vayaṃ cakṛmā tanūbhiḥ /	ava drugdhāni pitryā sṛja naḥ va yā vayam cakṛma tanūbhiḥ 
SA_GV01_rvh1-10u-11636	RV_7,086.05c ava rājan paśutṛpaṃ na tāyuṃ sṛjā vatsaṃ na dāmno vasiṣṭham //	ava rājan paśutṛpam na tāyum sṛja vatsam na dāmnaḥ vasiṣṭham 
SA_GV01_rvh1-10u-11637	RV_7,086.06a na sa svo dakṣo varuṇa dhrutiḥ sā surā manyur vibhīdako acittiḥ /	na sa svaḥ dakṣaḥ varuṇa dhrutiḥ sā surā manyuḥ vibhīdakaḥ acittiḥ 
SA_GV01_rvh1-10u-11638	RV_7,086.06c asti jyāyān kanīyasa upāre svapnaś caned anṛtasya prayotā //	asti jyāyān kanīyasaḥ upāre svapnaḥ cana id anṛtasya prayotā 
SA_GV01_rvh1-10u-11639	RV_7,086.07a araṃ dāso na mīḷhuṣe karāṇy ahaṃ devāya bhūrṇaye 'nāgāḥ /	aram dāsaḥ na mīḍhuṣe karāṇi aham devāya bhūrṇaye nāgāḥ 
SA_GV01_rvh1-10u-11640	RV_7,086.07c acetayad acito devo aryo gṛtsaṃ rāye kavitaro junāti //	acetayat acitaḥ devaḥ aryaḥ gṛtsam rāye kavitaraḥ junāti 
SA_GV01_rvh1-10u-11641	RV_7,086.08a ayaṃ su tubhyaṃ varuṇa svadhāvo hṛdi stoma upaśritaś cid astu /	ayam su tubhyam varuṇa svadhāvas hṛdi stomaḥ upaśritaḥ cit astu 
SA_GV01_rvh1-10u-11642	RV_7,086.08c śaṃ naḥ kṣeme śam u yoge no astu yūyam pāta svastibhiḥ sadā naḥ //	śam naḥ kṣeme śam u yoge naḥ astu yūyam pāta svastibhiḥ sadā naḥ 
SA_GV01_rvh1-10u-11643	RV_7,087.01a radat patho varuṇaḥ sūryāya prārṇāṃsi samudriyā nadīnām /	radat pathaḥ varuṇaḥ sūryāya pra arṇāṃsi samudriyā nadīnām 
SA_GV01_rvh1-10u-11644	RV_7,087.01c sargo na sṛṣṭo arvatīr ṛtāyañ cakāra mahīr avanīr ahabhyaḥ //	sargaḥ na sṛṣṭaḥ arvatīḥ ṛtāyam cakāra mahīḥ avanīḥ ahabhyaḥ 
SA_GV01_rvh1-10u-11645	RV_7,087.02a ātmā te vāto raja ā navīnot paśur na bhūrṇir yavase sasavān /	ātmā te vātaḥ rajaḥ ā navīnot paśuḥ na bhūrṇiḥ yavase sasavān 
SA_GV01_rvh1-10u-11646	RV_7,087.02c antar mahī bṛhatī rodasīme viśvā te dhāma varuṇa priyāṇi //	antar mahī bṛhatī rodasī ime viśvā te dhāma varuṇa priyāṇi 
SA_GV01_rvh1-10u-11647	RV_7,087.03a pari spaśo varuṇasya smadiṣṭā ubhe paśyanti rodasī sumeke /	pari spaśaḥ varuṇasya smadiṣṭāḥ ubhe paśyanti rodasī sumeke 
SA_GV01_rvh1-10u-11648	RV_7,087.03c ṛtāvānaḥ kavayo yajñadhīrāḥ pracetaso ya iṣayanta manma //	ṛtāvānaḥ kavayaḥ yajña dhīrāḥ pracetasaḥ ye iṣayanta manma 
SA_GV01_rvh1-10u-11649	RV_7,087.04a uvāca me varuṇo medhirāya triḥ sapta nāmāghnyā bibharti /	uvāca me varuṇaḥ medhirāya tris sapta nāma aghnyā bibharti 
SA_GV01_rvh1-10u-11650	RV_7,087.04c vidvān padasya guhyā na vocad yugāya vipra uparāya śikṣan //	vidvān padasya guhyā na vocat yugāya vipraḥ uparāya śikṣan 
SA_GV01_rvh1-10u-11651	RV_7,087.05a tisro dyāvo nihitā antar asmin tisro bhūmīr uparāḥ ṣaḍvidhānāḥ /	tisraḥ dyāvaḥ nihitāḥ antar asmin tisraḥ bhūmīḥ uparāḥ ṣaṣ vidhānāḥ 
SA_GV01_rvh1-10u-11652	RV_7,087.05c gṛtso rājā varuṇaś cakra etaṃ divi preṅkhaṃ hiraṇyayaṃ śubhe kam //	gṛtsaḥ rājā varuṇaḥ cakre etam divi preṅkham hiraṇyayam śubhe kam 
SA_GV01_rvh1-10u-11653	RV_7,087.06a ava sindhuṃ varuṇo dyaur iva sthād drapso na śveto mṛgas tuviṣmān /	ava sindhum varuṇaḥ dyauḥ iva sthāt drapsaḥ na śvetaḥ mṛgaḥ tuviṣmān 
SA_GV01_rvh1-10u-11654	RV_7,087.06c gambhīraśaṃso rajaso vimānaḥ supārakṣatraḥ sato asya rājā //	gambhīra śaṃsaḥ rajasaḥ vimānaḥ su pāra kṣatraḥ sataḥ asya rājā 
SA_GV01_rvh1-10u-11655	RV_7,087.07a yo mṛḷayāti cakruṣe cid āgo vayaṃ syāma varuṇe anāgāḥ /	yaḥ mṛḍayāti cakruṣe cit āgaḥ vayam syāma varuṇe anāgāḥ 
SA_GV01_rvh1-10u-11656	RV_7,087.07c anu vratāny aditer ṛdhanto yūyam pāta svastibhiḥ sadā naḥ //	anu vratāni aditeḥ ṛdhantaḥ yūyam pāta svastibhiḥ sadā naḥ 
SA_GV01_rvh1-10u-11657	RV_7,088.01a pra śundhyuvaṃ varuṇāya preṣṭhām matiṃ vasiṣṭha mīḷhuṣe bharasva /	pra śundhyuvam varuṇāya preṣṭhām matim vasiṣṭha mīḍhuṣe bharasva 
SA_GV01_rvh1-10u-11658	RV_7,088.01c ya īm arvāñcaṃ karate yajatraṃ sahasrāmaghaṃ vṛṣaṇam bṛhantam //	yaḥ īm arvāñcam karate yajatram sahasrāmagham vṛṣaṇam bṛhantam 
SA_GV01_rvh1-10u-11659	RV_7,088.02a adhā nv asya saṃdṛśaṃ jaganvān agner anīkaṃ varuṇasya maṃsi /	adhā nu asya saṃdṛśam jaganvān agneḥ anīkam varuṇasya maṃsi 
SA_GV01_rvh1-10u-11660	RV_7,088.02c svar yad aśmann adhipā u andho 'bhi mā vapur dṛśaye ninīyāt //	svar yat aśman adhipāḥ u andhaḥ bhi mā vapuḥ dṛśaye ninīyāt 
SA_GV01_rvh1-10u-11661	RV_7,088.03a ā yad ruhāva varuṇaś ca nāvam pra yat samudram īrayāva madhyam /	ā yat ruhāva varuṇaḥ ca nāvam pra yat samudram īrayāva madhyam 
SA_GV01_rvh1-10u-11662	RV_7,088.03c adhi yad apāṃ snubhiś carāva pra preṅkha īṅkhayāvahai śubhe kam //	adhi yat apām snubhiḥ carāva pra preṅkhe īṅkhayāvahai śubhe kam 
SA_GV01_rvh1-10u-11663	RV_7,088.04a vasiṣṭhaṃ ha varuṇo nāvy ādhād ṛṣiṃ cakāra svapā mahobhiḥ /	vasiṣṭham ha varuṇaḥ nāvi ādhāt ṛṣim cakāra su apāḥ mahobhiḥ 
SA_GV01_rvh1-10u-11664	RV_7,088.04c stotāraṃ vipraḥ sudinatve ahnāṃ yān nu dyāvas tatanan yād uṣāsaḥ //	stotāram vipraḥ sudina tve ahnām yāt nu dyāvaḥ tatanan yāt uṣāsaḥ 
SA_GV01_rvh1-10u-11665	RV_7,088.05a kva tyāni nau sakhyā babhūvuḥ sacāvahe yad avṛkam purā cit /	kva tyāni nau sakhyā babhūvuḥ sacāvahe yat avṛkam purā cit 
SA_GV01_rvh1-10u-11666	RV_7,088.05c bṛhantam mānaṃ varuṇa svadhāvaḥ sahasradvāraṃ jagamā gṛhaṃ te //	bṛhantam mānam varuṇa svadhāvas sahasra dvāram jagama gṛham te 
SA_GV01_rvh1-10u-11667	RV_7,088.06a ya āpir nityo varuṇa priyaḥ san tvām āgāṃsi kṛṇavat sakhā te /	yaḥ āpiḥ nityaḥ varuṇa priyaḥ san tvām āgāṃsi kṛṇavat sakhā te 
SA_GV01_rvh1-10u-11668	RV_7,088.06c mā ta enasvanto yakṣin bhujema yandhi ṣmā vipra stuvate varūtham //	mā te enasvantaḥ yakṣin bhujema yandhi sma vipra stuvate varūtham 
SA_GV01_rvh1-10u-11669	RV_7,088.07a dhruvāsu tvāsu kṣitiṣu kṣiyanto vy asmat pāśaṃ varuṇo mumocat /	dhruvāsu tvā āsu kṣitiṣu kṣiyantaḥ vi asmat pāśam varuṇaḥ mumocat 
SA_GV01_rvh1-10u-11670	RV_7,088.07c avo vanvānā aditer upasthād yūyam pāta svastibhiḥ sadā naḥ //	avaḥ vanvānāḥ aditeḥ upasthāt yūyam pāta svastibhiḥ sadā naḥ 
SA_GV01_rvh1-10u-11671	RV_7,089.01a mo ṣu varuṇa mṛnmayaṃ gṛhaṃ rājann ahaṃ gamam /	mā u su varuṇa mṛd mayam gṛham rājan aham gamam 
SA_GV01_rvh1-10u-11672	RV_7,089.01c mṛḷā sukṣatra mṛḷaya //	mṛḷa su kṣatra mṛḍaya 
SA_GV01_rvh1-10u-11673	RV_7,089.02a yad emi prasphurann iva dṛtir na dhmāto adrivaḥ /	yat emi prasphuran iva dṛtiḥ na dhmātaḥ adrivas 
SA_GV01_rvh1-10u-11674	RV_7,089.02c mṛḷā sukṣatra mṛḷaya //	mṛḷa su kṣatra mṛḍaya 
SA_GV01_rvh1-10u-11675	RV_7,089.03a kratvaḥ samaha dīnatā pratīpaṃ jagamā śuce /	kratvaḥ samaha dīna tā pratīpam jagama śuce 
SA_GV01_rvh1-10u-11676	RV_7,089.03c mṛḷā sukṣatra mṛḷaya //	mṛḷa su kṣatra mṛḍaya 
SA_GV01_rvh1-10u-11677	RV_7,089.04a apām madhye tasthivāṃsaṃ tṛṣṇāvidaj jaritāram /	apām madhye tasthivāṃsam tṛṣṇā vidat jaritāram 
SA_GV01_rvh1-10u-11678	RV_7,089.04c mṛḷā sukṣatra mṛḷaya //	mṛḷa su kṣatra mṛḍaya 
SA_GV01_rvh1-10u-11679	RV_7,089.05a yat kiṃ cedaṃ varuṇa daivye jane 'bhidroham manuṣyāś carāmasi /	yat kim ca idam varuṇa daivye jane bhidroham manuṣyāḥ carāmasi 
SA_GV01_rvh1-10u-11680	RV_7,089.05c acittī yat tava dharmā yuyopima mā nas tasmād enaso deva rīriṣaḥ //	acittī yat tava dharmā yuyopima mā naḥ tasmāt enasaḥ deva rīriṣaḥ 
SA_GV01_rvh1-10u-11681	RV_7,090.01a pra vīrayā śucayo dadrire vām adhvaryubhir madhumantaḥ sutāsaḥ /	pra vīrayā śucayaḥ dadrire vām adhvaryubhiḥ madhumantaḥ sutāsaḥ 
SA_GV01_rvh1-10u-11682	RV_7,090.01c vaha vāyo niyuto yāhy acchā pibā sutasyāndhaso madāya //	vaha vāyo niyutaḥ yāhi acchā piba sutasya andhasaḥ madāya 
SA_GV01_rvh1-10u-11683	RV_7,090.02a īśānāya prahutiṃ yas ta ānaṭ chuciṃ somaṃ śucipās tubhyaṃ vāyo /	īśānāya prahutim yaḥ te ānaṭ śucim somam śuci pāḥ tubhyam vāyo 
SA_GV01_rvh1-10u-11684	RV_7,090.02c kṛṇoṣi tam martyeṣu praśastaṃ jāto-jāto jāyate vājy asya //	kṛṇoṣi tam martyeṣu praśastam jātaḥ jātaḥ jāyate vājī asya 
SA_GV01_rvh1-10u-11685	RV_7,090.03a rāye nu yaṃ jajñatū rodasīme rāye devī dhiṣaṇā dhāti devam /	rāye nu yam jajñatuḥ rodasī ime rāye devī dhiṣaṇā dhāti devam 
SA_GV01_rvh1-10u-11686	RV_7,090.03c adha vāyuṃ niyutaḥ saścata svā uta śvetaṃ vasudhitiṃ nireke //	adha vāyum niyutaḥ saścata svāḥ uta śvetam vasu dhitim nireke 
SA_GV01_rvh1-10u-11687	RV_7,090.04a ucchann uṣasaḥ sudinā ariprā uru jyotir vividur dīdhyānāḥ /	ucchan uṣasaḥ su dināḥ ariprāḥ uru jyotiḥ vividuḥ dīdhyānāḥ 
SA_GV01_rvh1-10u-11688	RV_7,090.04c gavyaṃ cid ūrvam uśijo vi vavrus teṣām anu pradivaḥ sasrur āpaḥ //	gavyam cit ūrvam uśijaḥ vi vavruḥ teṣām anu pradivaḥ sasruḥ āpaḥ 
SA_GV01_rvh1-10u-11689	RV_7,090.05a te satyena manasā dīdhyānāḥ svena yuktāsaḥ kratunā vahanti /	te satyena manasā dīdhyānāḥ svena yuktāsaḥ kratunā vahanti 
SA_GV01_rvh1-10u-11690	RV_7,090.05c indravāyū vīravāhaṃ rathaṃ vām īśānayor abhi pṛkṣaḥ sacante //	indra vāyū vīra vāham ratham vām īśānayoḥ abhi pṛkṣaḥ sacante 
SA_GV01_rvh1-10u-11691	RV_7,090.06a īśānāso ye dadhate svar ṇo gobhir aśvebhir vasubhir hiraṇyaiḥ /	īśānāsaḥ ye dadhate svar naḥ gobhiḥ aśvebhiḥ vasubhiḥ hiraṇyaiḥ 
SA_GV01_rvh1-10u-11692	RV_7,090.06c indravāyū sūrayo viśvam āyur arvadbhir vīraiḥ pṛtanāsu sahyuḥ //	indra vāyū sūrayaḥ viśvam āyuḥ arvadbhiḥ vīraiḥ pṛtanāsu sahyuḥ 
SA_GV01_rvh1-10u-11693	RV_7,090.07a arvanto na śravaso bhikṣamāṇā indravāyū suṣṭutibhir vasiṣṭhāḥ /	arvantaḥ na śravasaḥ bhikṣamāṇāḥ indra vāyū suṣṭutibhiḥ vasiṣṭhāḥ 
SA_GV01_rvh1-10u-11694	RV_7,090.07c vājayantaḥ sv avase huvema yūyam pāta svastibhiḥ sadā naḥ //	vājayantaḥ su avase huvema yūyam pāta svastibhiḥ sadā naḥ 
SA_GV01_rvh1-10u-11695	RV_7,091.01a kuvid aṅga namasā ye vṛdhāsaḥ purā devā anavadyāsa āsan /	kuvid aṅga namasā ye vṛdhāsaḥ purā devāḥ anavadyāsaḥ āsan 
SA_GV01_rvh1-10u-11696	RV_7,091.01c te vāyave manave bādhitāyāvāsayann uṣasaṃ sūryeṇa //	te vāyave manave bādhitāya avāsayan uṣasam sūryeṇa 
SA_GV01_rvh1-10u-11697	RV_7,091.02a uśantā dūtā na dabhāya gopā māsaś ca pāthaḥ śaradaś ca pūrvīḥ /	uśantā dūtā na dabhāya gopā māsaḥ ca pāthaḥ śaradaḥ ca pūrvīḥ 
SA_GV01_rvh1-10u-11698	RV_7,091.02c indravāyū suṣṭutir vām iyānā mārḍīkam īṭṭe suvitaṃ ca navyam //	indra vāyū suṣṭutiḥ vām iyānā mārḍīkam īṭṭe suvitam ca navyam 
SA_GV01_rvh1-10u-11699	RV_7,091.03a pīvoannāṃ rayivṛdhaḥ sumedhāḥ śvetaḥ siṣakti niyutām abhiśrīḥ /	pīvaḥ annām rayivṛdhaḥ sumedhāḥ śvetaḥ siṣakti niyutām abhiśrīḥ 
SA_GV01_rvh1-10u-11700	RV_7,091.03c te vāyave samanaso vi tasthur viśven naraḥ svapatyāni cakruḥ //	te vāyave samanasaḥ vi tasthuḥ viśvā id naraḥ su apatyāni cakruḥ 
SA_GV01_rvh1-10u-11701	RV_7,091.04a yāvat taras tanvo yāvad ojo yāvan naraś cakṣasā dīdhyānāḥ /	yāvat taraḥ tanvaḥ yāvat ojaḥ yāvat naraḥ cakṣasā dīdhyānāḥ 
SA_GV01_rvh1-10u-11702	RV_7,091.04c śuciṃ somaṃ śucipā pātam asme indravāyū sadatam barhir edam //	śucim somam śuci pā pātam asme indra vāyū sadatam barhiḥ ā idam 
SA_GV01_rvh1-10u-11703	RV_7,091.05a niyuvānā niyuta spārhavīrā indravāyū sarathaṃ yātam arvāk /	niyuvānā niyutaḥ spārha vīrāḥ indra vāyū sa ratham yātam arvāk 
SA_GV01_rvh1-10u-11704	RV_7,091.05c idaṃ hi vām prabhṛtam madhvo agram adha prīṇānā vi mumuktam asme //	idam hi vām prabhṛtam madhvaḥ agram adha prīṇānā vi mumuktam asme 
SA_GV01_rvh1-10u-11705	RV_7,091.06a yā vāṃ śataṃ niyuto yāḥ sahasram indravāyū viśvavārāḥ sacante /	yāḥ vām śatam niyutaḥ yāḥ sahasram indra vāyū viśva vārāḥ sacante 
SA_GV01_rvh1-10u-11706	RV_7,091.06c ābhir yātaṃ suvidatrābhir arvāk pātaṃ narā pratibhṛtasya madhvaḥ //	ābhiḥ yātam suvidatrābhiḥ arvāk pātam narā pratibhṛtasya madhvaḥ 
SA_GV01_rvh1-10u-11707	RV_7,091.07a arvanto na śravaso bhikṣamāṇā indravāyū suṣṭutibhir vasiṣṭhāḥ /	arvantaḥ na śravasaḥ bhikṣamāṇāḥ indra vāyū suṣṭutibhiḥ vasiṣṭhāḥ 
SA_GV01_rvh1-10u-11708	RV_7,091.07c vājayantaḥ sv avase huvema yūyam pāta svastibhiḥ sadā naḥ //	vājayantaḥ su avase huvema yūyam pāta svastibhiḥ sadā naḥ 
SA_GV01_rvh1-10u-11709	RV_7,092.01a ā vāyo bhūṣa śucipā upa naḥ sahasraṃ te niyuto viśvavāra /	ā vāyo bhūṣa śuci pāḥ upa naḥ sahasram te niyutaḥ viśva vāra 
SA_GV01_rvh1-10u-11710	RV_7,092.01c upo te andho madyam ayāmi yasya deva dadhiṣe pūrvapeyam //	upa u te andhaḥ madyam ayāmi yasya deva dadhiṣe pūrvapeyam 
SA_GV01_rvh1-10u-11711	RV_7,092.02a pra sotā jīro adhvareṣv asthāt somam indrāya vāyave pibadhyai /	pra sotā jīraḥ adhvareṣu asthāt somam indrāya vāyave pibadhyai 
SA_GV01_rvh1-10u-11712	RV_7,092.02c pra yad vām madhvo agriyam bharanty adhvaryavo devayantaḥ śacībhiḥ //	pra yat vām madhvaḥ agriyam bharanti adhvaryavaḥ devayantaḥ śacībhiḥ 
SA_GV01_rvh1-10u-11713	RV_7,092.03a pra yābhir yāsi dāśvāṃsam acchā niyudbhir vāyav iṣṭaye duroṇe /	pra yābhiḥ yāsi dāśvāṃsam acchā niyudbhiḥ vāyo iṣṭaye duroṇe 
SA_GV01_rvh1-10u-11714	RV_7,092.03c ni no rayiṃ subhojasaṃ yuvasva ni vīraṃ gavyam aśvyaṃ ca rādhaḥ //	ni naḥ rayim su bhojasam yuvasva ni vīram gavyam aśvyam ca rādhaḥ 
SA_GV01_rvh1-10u-11715	RV_7,092.04a ye vāyava indramādanāsa ādevāso nitośanāso aryaḥ /	ye vāyavaḥ indra mādanāsaḥ ādevāsaḥ nitośanāsaḥ aryaḥ 
SA_GV01_rvh1-10u-11716	RV_7,092.04c ghnanto vṛtrāṇi sūribhiḥ ṣyāma sāsahvāṃso yudhā nṛbhir amitrān //	ghnantaḥ vṛtrāṇi sūribhiḥ syāma sāsahvāṃsaḥ yudhā nṛbhiḥ amitrān 
SA_GV01_rvh1-10u-11717	RV_7,092.05a ā no niyudbhiḥ śatinībhir adhvaraṃ sahasriṇībhir upa yāhi yajñam /	ā naḥ niyudbhiḥ śatinībhiḥ adhvaram sahasriṇībhiḥ upa yāhi yajñam 
SA_GV01_rvh1-10u-11718	RV_7,092.05c vāyo asmin savane mādayasva yūyam pāta svastibhiḥ sadā naḥ //	vāyo asmin savane mādayasva yūyam pāta svastibhiḥ sadā naḥ 
SA_GV01_rvh1-10u-11719	RV_7,093.01a śuciṃ nu stomaṃ navajātam adyendrāgnī vṛtrahaṇā juṣethām /	śucim nu stomam nava jātam adyā indra agnī vṛtra haṇā juṣethām 
SA_GV01_rvh1-10u-11720	RV_7,093.01c ubhā hi vāṃ suhavā johavīmi tā vājaṃ sadya uśate dheṣṭhā //	ubhā hi vām su havā johavīmi tā vājam sadyas uśate dheṣṭhā 
SA_GV01_rvh1-10u-11721	RV_7,093.02a tā sānasī śavasānā hi bhūtaṃ sākaṃvṛdhā śavasā śūśuvāṃsā /	tā sānasī śavasānā hi bhūtam sākaṃvṛdhā śavasā śūśuvāṃsā 
SA_GV01_rvh1-10u-11722	RV_7,093.02c kṣayantau rāyo yavasasya bhūreḥ pṛṅktaṃ vājasya sthavirasya ghṛṣveḥ //	kṣayantau rāyaḥ yavasasya bhūreḥ pṛṅktam vājasya sthavirasya ghṛṣveḥ 
SA_GV01_rvh1-10u-11723	RV_7,093.03a upo ha yad vidathaṃ vājino gur dhībhir viprāḥ pramatim icchamānāḥ /	upa u ha yat vidatham vājinaḥ guḥ dhībhiḥ viprāḥ pramatim icchamānāḥ 
SA_GV01_rvh1-10u-11724	RV_7,093.03c arvanto na kāṣṭhāṃ nakṣamāṇā indrāgnī johuvato naras te //	arvantaḥ na kāṣṭhām nakṣamāṇāḥ indra agnī johuvataḥ naraḥ te 
SA_GV01_rvh1-10u-11725	RV_7,093.04a gīrbhir vipraḥ pramatim icchamāna īṭṭe rayiṃ yaśasam pūrvabhājam /	gīrbhiḥ vipraḥ pramatim icchamānaḥ īṭṭe rayim yaśasam pūrvabhājam 
SA_GV01_rvh1-10u-11726	RV_7,093.04c indrāgnī vṛtrahaṇā suvajrā pra no navyebhis tirataṃ deṣṇaiḥ //	indra agnī vṛtra haṇā su vajrā pra naḥ navyebhiḥ tiratam deṣṇaiḥ 
SA_GV01_rvh1-10u-11727	RV_7,093.05a saṃ yan mahī mithatī spardhamāne tanūrucā śūrasātā yataite /	sam yat mahī mithatī spardhamāne tanūrucā śūrasātā yataite 
SA_GV01_rvh1-10u-11728	RV_7,093.05c adevayuṃ vidathe devayubhiḥ satrā hataṃ somasutā janena //	adevayum vidathe devayubhiḥ satrā hatam soma sutā janena 
SA_GV01_rvh1-10u-11729	RV_7,093.06a imām u ṣu somasutim upa na endrāgnī saumanasāya yātam /	imām u su soma sutim upa naḥ ā indra agnī saumanasāya yātam 
SA_GV01_rvh1-10u-11730	RV_7,093.06c nū cid dhi parimamnāthe asmān ā vāṃ śaśvadbhir vavṛtīya vājaiḥ //	nu cit hi parimamnāthe asmān ā vām śaśvadbhiḥ vavṛtīya vājaiḥ 
SA_GV01_rvh1-10u-11731	RV_7,093.07a so agna enā namasā samiddho 'cchā mitraṃ varuṇam indraṃ voceḥ /	saḥ agne enā namasā samiddhaḥ u ccha mitram varuṇam indram voceḥ 
SA_GV01_rvh1-10u-11732	RV_7,093.07c yat sīm āgaś cakṛmā tat su mṛḷa tad aryamāditiḥ śiśrathantu //	yat sīm āgaḥ cakṛma tat su mṛḍa tat aryamā aditiḥ śiśrathantu 
SA_GV01_rvh1-10u-11733	RV_7,093.08a etā agna āśuṣāṇāsa iṣṭīr yuvoḥ sacābhy aśyāma vājān /	etāḥ agne āśuṣāṇāsaḥ iṣṭīḥ yuvoḥ sacā abhi aśyāma vājān 
SA_GV01_rvh1-10u-11734	RV_7,093.08c mendro no viṣṇur marutaḥ pari khyan yūyam pāta svastibhiḥ sadā naḥ //	mā indraḥ naḥ viṣṇuḥ marutaḥ pari khyan yūyam pāta svastibhiḥ sadā naḥ 
SA_GV01_rvh1-10u-11735	RV_7,094.01a iyaṃ vām asya manmana indrāgnī pūrvyastutiḥ /	iyam vām asya manmanaḥ indra agnī pūrvya stutiḥ 
SA_GV01_rvh1-10u-11736	RV_7,094.01c abhrād vṛṣṭir ivājani //	abhrāt vṛṣṭiḥ iva ajani 
SA_GV01_rvh1-10u-11737	RV_7,094.02a śṛṇutaṃ jaritur havam indrāgnī vanataṃ giraḥ /	śṛṇutam jarituḥ havam indra agnī vanatam giraḥ 
SA_GV01_rvh1-10u-11738	RV_7,094.02c īśānā pipyataṃ dhiyaḥ //	īśānā pipyatam dhiyaḥ 
SA_GV01_rvh1-10u-11739	RV_7,094.03a mā pāpatvāya no narendrāgnī mābhiśastaye /	mā pāpa tvāya naḥ nara indra agnī mā abhiśastaye 
SA_GV01_rvh1-10u-11740	RV_7,094.03c mā no rīradhataṃ nide //	mā naḥ rīradhatam nide 
SA_GV01_rvh1-10u-11741	RV_7,094.04a indre agnā namo bṛhat suvṛktim erayāmahe /	indre agnā namaḥ bṛhat suvṛktim erayāmahe 
SA_GV01_rvh1-10u-11742	RV_7,094.04c dhiyā dhenā avasyavaḥ //	dhiyā dhenāḥ avasyavaḥ 
SA_GV01_rvh1-10u-11743	RV_7,094.05a tā hi śaśvanta īḷata itthā viprāsa ūtaye /	tā hi śaśvantaḥ īḍate itthā viprāsaḥ ūtaye 
SA_GV01_rvh1-10u-11744	RV_7,094.05c sabādho vājasātaye //	sabādhaḥ vājasātaye 
SA_GV01_rvh1-10u-11745	RV_7,094.06a tā vāṃ gīrbhir vipanyavaḥ prayasvanto havāmahe /	tā vām gīrbhiḥ vipanyavaḥ prayasvantaḥ havāmahe 
SA_GV01_rvh1-10u-11746	RV_7,094.06c medhasātā saniṣyavaḥ //	medha sātā saniṣyavaḥ 
SA_GV01_rvh1-10u-11747	RV_7,094.07a indrāgnī avasā gatam asmabhyaṃ carṣaṇīsahā /	indra agnī avasā gatam asmabhyam carṣaṇī sahā 
SA_GV01_rvh1-10u-11748	RV_7,094.07c mā no duḥśaṃsa īśata //	mā naḥ duḥśaṃsaḥ īśata 
SA_GV01_rvh1-10u-11749	RV_7,094.08a mā kasya no araruṣo dhūrtiḥ praṇaṅ martyasya /	mā kasya naḥ a raruṣaḥ dhūrtiḥ praṇak martyasya 
SA_GV01_rvh1-10u-11750	RV_7,094.08c indrāgnī śarma yacchatam //	indra agnī śarma yacchatam 
SA_GV01_rvh1-10u-11751	RV_7,094.09a gomad dhiraṇyavad vasu yad vām aśvāvad īmahe /	gomat hiraṇyavat vasu yat vām aśvāvat īmahe 
SA_GV01_rvh1-10u-11752	RV_7,094.09c indrāgnī tad vanemahi //	indra agnī tat vanemahi 
SA_GV01_rvh1-10u-11753	RV_7,094.10a yat soma ā sute nara indrāgnī ajohavuḥ /	yat some ā sute naraḥ indra agnī ajohavuḥ 
SA_GV01_rvh1-10u-11754	RV_7,094.10c saptīvantā saparyavaḥ //	saptīvantā saparyavaḥ 
SA_GV01_rvh1-10u-11755	RV_7,094.11a ukthebhir vṛtrahantamā yā mandānā cid ā girā /	ukthebhiḥ vṛtra hantamā yā mandānā cit ā girā 
SA_GV01_rvh1-10u-11756	RV_7,094.11c āṅgūṣair āvivāsataḥ //	āṅgūṣaiḥ āvivāsataḥ 
SA_GV01_rvh1-10u-11757	RV_7,094.12a tāv id duḥśaṃsam martyaṃ durvidvāṃsaṃ rakṣasvinam /	tau id duḥśaṃsam martyam durvidvāṃsam rakṣasvinam 
SA_GV01_rvh1-10u-11758	RV_7,094.12c ābhogaṃ hanmanā hatam udadhiṃ hanmanā hatam //	ābhogam hanmanā hatam udadhim hanmanā hatam 
SA_GV01_rvh1-10u-11759	RV_7,095.01a pra kṣodasā dhāyasā sasra eṣā sarasvatī dharuṇam āyasī pūḥ /	pra kṣodasā dhāyasā sasre eṣā sarasvatī dharuṇam āyasī pūḥ 
SA_GV01_rvh1-10u-11760	RV_7,095.01c prabābadhānā rathyeva yāti viśvā apo mahinā sindhur anyāḥ //	prabābadhānā rathyā iva yāti viśvāḥ apaḥ mahinā sindhuḥ anyāḥ 
SA_GV01_rvh1-10u-11761	RV_7,095.02a ekācetat sarasvatī nadīnāṃ śucir yatī giribhya ā samudrāt /	ekā acetat sarasvatī nadīnām śuciḥ yatī giribhyaḥ ā samudrāt 
SA_GV01_rvh1-10u-11762	RV_7,095.02c rāyaś cetantī bhuvanasya bhūrer ghṛtam payo duduhe nāhuṣāya //	rāyaḥ cetantī bhuvanasya bhūreḥ ghṛtam payaḥ duduhe nāhuṣāya 
SA_GV01_rvh1-10u-11763	RV_7,095.03a sa vāvṛdhe naryo yoṣaṇāsu vṛṣā śiśur vṛṣabho yajñiyāsu /	sa vāvṛdhe naryaḥ yoṣaṇāsu vṛṣā śiśuḥ vṛṣabhaḥ yajñiyāsu 
SA_GV01_rvh1-10u-11764	RV_7,095.03c sa vājinam maghavadbhyo dadhāti vi sātaye tanvam māmṛjīta //	sa vājinam maghavadbhyaḥ dadhāti vi sātaye tanvam māmṛjīta 
SA_GV01_rvh1-10u-11765	RV_7,095.04a uta syā naḥ sarasvatī juṣāṇopa śravat subhagā yajṇe asmin /	uta syā naḥ sarasvatī juṣāṇā upa śravat subhagā yajṇe asmin 
SA_GV01_rvh1-10u-11766	RV_7,095.04c mitajñubhir namasyair iyānā rāyā yujā cid uttarā sakhibhyaḥ //	mitajñubhiḥ namasyaiḥ iyānāḥ rāyā yujā cit uttarā sakhibhyaḥ 
SA_GV01_rvh1-10u-11767	RV_7,095.05a imā juhvānā yuṣmad ā namobhiḥ prati stomaṃ sarasvati juṣasva /	imā juhvānā yuṣmat ā namobhiḥ prati stomam sarasvati juṣasva 
SA_GV01_rvh1-10u-11768	RV_7,095.05c tava śarman priyatame dadhānā upa stheyāma śaraṇaṃ na vṛkṣam //	tava śarman priyatame dadhānāḥ upa stheyāma śaraṇam na vṛkṣam 
SA_GV01_rvh1-10u-11769	RV_7,095.06a ayam u te sarasvati vasiṣṭho dvārāv ṛtasya subhage vy āvaḥ /	ayam u te sarasvati vasiṣṭhaḥ dvārau ṛtasya subhage vi āvaḥ 
SA_GV01_rvh1-10u-11770	RV_7,095.06c vardha śubhre stuvate rāsi vājān yūyam pāta svastibhiḥ sadā naḥ //	vardha śubhre stuvate rāsi vājān yūyam pāta svastibhiḥ sadā naḥ 
SA_GV01_rvh1-10u-11771	RV_7,096.01a bṛhad u gāyiṣe vaco 'suryā nadīnām /	bṛhat u gāyiṣe vacaḥ suryā nadīnām 
SA_GV01_rvh1-10u-11772	RV_7,096.01c sarasvatīm in mahayā suvṛktibhi stomair vasiṣṭha rodasī //	sarasvatīm id mahaya suvṛktibhiḥ stomaiḥ vasiṣṭha rodasī 
SA_GV01_rvh1-10u-11773	RV_7,096.02a ubhe yat te mahinā śubhre andhasī adhikṣiyanti pūravaḥ /	ubhe yat te mahinā śubhre andhasī adhikṣiyanti pūravaḥ 
SA_GV01_rvh1-10u-11774	RV_7,096.02c sā no bodhy avitrī marutsakhā coda rādho maghonām //	sā naḥ bodhi avitrī marut sakhā coda rādhaḥ maghonām 
SA_GV01_rvh1-10u-11775	RV_7,096.03a bhadram id bhadrā kṛṇavat sarasvaty akavārī cetati vājinīvatī /	bhadram id bhadrā kṛṇavat sarasvatī a kavārī cetati vājinīvatī 
SA_GV01_rvh1-10u-11776	RV_7,096.03c gṛṇānā jamadagnivat stuvānā ca vasiṣṭhavat //	gṛṇānā jamadagni vat stuvānā ca vasiṣṭha vat 
SA_GV01_rvh1-10u-11777	RV_7,096.04a janīyanto nv agravaḥ putrīyantaḥ sudānavaḥ /	janīyantaḥ nu agravaḥ putrīyantaḥ sudānavaḥ 
SA_GV01_rvh1-10u-11778	RV_7,096.04c sarasvantaṃ havāmahe //	sarasvantam havāmahe 
SA_GV01_rvh1-10u-11779	RV_7,096.05a ye te sarasva ūrmayo madhumanto ghṛtaścutaḥ /	ye te sarasvas ūrmayaḥ madhumantaḥ ghṛtaścutaḥ 
SA_GV01_rvh1-10u-11780	RV_7,096.05c tebhir no 'vitā bhava //	tebhiḥ naḥ vitā bhava 
SA_GV01_rvh1-10u-11781	RV_7,096.06a pīpivāṃsaṃ sarasvata stanaṃ yo viśvadarśataḥ /	pīpivāṃsam sarasvataḥ stanam yaḥ viśva darśataḥ 
SA_GV01_rvh1-10u-11782	RV_7,096.06c bhakṣīmahi prajām iṣam //	bhakṣīmahi prajām iṣam 
SA_GV01_rvh1-10u-11783	RV_7,097.01a yajñe divo nṛṣadane pṛthivyā naro yatra devayavo madanti /	yajñe divaḥ nṛṣadane pṛthivyāḥ naraḥ yatra devayavaḥ madanti 
SA_GV01_rvh1-10u-11784	RV_7,097.01c indrāya yatra savanāni sunve gaman madāya prathamaṃ vayaś ca //	indrāya yatra savanāni sunve gamat madāya prathamam vayaḥ ca 
SA_GV01_rvh1-10u-11785	RV_7,097.02a ā daivyā vṛṇīmahe 'vāṃsi bṛhaspatir no maha ā sakhāyaḥ /	ā daivyā vṛṇīmahe vāṃsi bṛhaspatiḥ naḥ mahaḥ ā sakhāyaḥ 
SA_GV01_rvh1-10u-11786	RV_7,097.02c yathā bhavema mīḷhuṣe anāgā yo no dātā parāvataḥ piteva //	yathā bhavema mīḍhuṣe anāgāḥ yaḥ naḥ dātā parāvataḥ pitā iva 
SA_GV01_rvh1-10u-11787	RV_7,097.03a tam u jyeṣṭhaṃ namasā havirbhiḥ suśevam brahmaṇas patiṃ gṛṇīṣe /	tam u jyeṣṭham namasā havirbhiḥ su śevam brahmaṇaḥ patim gṛṇīṣe 
SA_GV01_rvh1-10u-11788	RV_7,097.03c indraṃ śloko mahi daivyaḥ siṣaktu yo brahmaṇo devakṛtasya rājā //	indram ślokaḥ mahi daivyaḥ siṣaktu yaḥ brahmaṇaḥ deva kṛtasya rājā 
SA_GV01_rvh1-10u-11789	RV_7,097.04a sa ā no yoniṃ sadatu preṣṭho bṛhaspatir viśvavāro yo asti /	saḥ ā naḥ yonim sadatu preṣṭhaḥ bṛhaspatiḥ viśva vāraḥ yaḥ asti 
SA_GV01_rvh1-10u-11790	RV_7,097.04c kāmo rāyaḥ suvīryasya taṃ dāt parṣan no ati saścato ariṣṭān //	kāmaḥ rāyaḥ su vīryasya tam dāt parṣat naḥ ati saścataḥ ariṣṭān 
SA_GV01_rvh1-10u-11791	RV_7,097.05a tam ā no arkam amṛtāya juṣṭam ime dhāsur amṛtāsaḥ purājāḥ /	tam ā naḥ arkam amṛtāya juṣṭam ime dhāsuḥ amṛtāsaḥ purājāḥ 
SA_GV01_rvh1-10u-11792	RV_7,097.05c śucikrandaṃ yajatam pastyānām bṛhaspatim anarvāṇaṃ huvema //	śuci krandam yajatam pastyānām bṛhaspatim anarvāṇam huvema 
SA_GV01_rvh1-10u-11793	RV_7,097.06a taṃ śagmāso aruṣāso aśvā bṛhaspatiṃ sahavāho vahanti /	tam śagmāsaḥ aruṣāsaḥ aśvāḥ bṛhaspatim sahavāhaḥ vahanti 
SA_GV01_rvh1-10u-11794	RV_7,097.06c sahaś cid yasya nīlavat sadhasthaṃ nabho na rūpam aruṣaṃ vasānāḥ //	sahaḥ cit yasya nīlavat sadhastham nabhaḥ na rūpam aruṣam vasānāḥ 
SA_GV01_rvh1-10u-11795	RV_7,097.07a sa hi śuciḥ śatapatraḥ sa śundhyur hiraṇyavāśīr iṣiraḥ svarṣāḥ /	sa hi śuciḥ śata patraḥ sa śundhyuḥ hiraṇya vāśīḥ iṣiraḥ svarṣāḥ 
SA_GV01_rvh1-10u-11796	RV_7,097.07c bṛhaspatiḥ sa svāveśa ṛṣvaḥ purū sakhibhya āsutiṃ kariṣṭhaḥ //	bṛhaspatiḥ sa su āveśaḥ ṛṣvaḥ purū sakhibhyaḥ āsutim kariṣṭhaḥ 
SA_GV01_rvh1-10u-11797	RV_7,097.08a devī devasya rodasī janitrī bṛhaspatiṃ vāvṛdhatur mahitvā /	devī devasya rodasī janitrī bṛhaspatim vāvṛdhatuḥ mahitvā 
SA_GV01_rvh1-10u-11798	RV_7,097.08c dakṣāyyāya dakṣatā sakhāyaḥ karad brahmaṇe sutarā sugādhā //	dakṣāyyāya dakṣatā sakhāyaḥ karat brahmaṇe sutarā su gādhā 
SA_GV01_rvh1-10u-11799	RV_7,097.09a iyaṃ vām brahmaṇas pate suvṛktir brahmendrāya vajriṇe akāri /	iyam vām brahmaṇaḥ pate suvṛktiḥ brahma indrāya vajriṇe akāri 
SA_GV01_rvh1-10u-11800	RV_7,097.09c aviṣṭaṃ dhiyo jigṛtam purandhīr jajastam aryo vanuṣām arātīḥ //	aviṣṭam dhiyaḥ jigṛtam purandhīḥ jajastam aryaḥ vanuṣām arātīḥ 
SA_GV01_rvh1-10u-11801	RV_7,097.10a bṛhaspate yuvam indraś ca vasvo divyasyeśāthe uta pārthivasya /	bṛhaspate yuvam indraḥ ca vasvaḥ divyasya īśāthe uta pārthivasya 
SA_GV01_rvh1-10u-11802	RV_7,097.10c dhattaṃ rayiṃ stuvate kīraye cid yūyam pāta svastibhiḥ sadā naḥ //	dhattam rayim stuvate kīraye cit yūyam pāta svastibhiḥ sadā naḥ 
SA_GV01_rvh1-10u-11803	RV_7,098.01a adhvaryavo 'ruṇaṃ dugdham aṃśuṃ juhotana vṛṣabhāya kṣitīnām /	adhvaryavaḥ ruṇam dugdham aṃśum juhotana vṛṣabhāya kṣitīnām 
SA_GV01_rvh1-10u-11804	RV_7,098.01c gaurād vedīyāṃ avapānam indro viśvāhed yāti sutasomam icchan //	gaurāt vedīyān avapānam indraḥ viśvāhā id yāti suta somam icchan 
SA_GV01_rvh1-10u-11805	RV_7,098.02a yad dadhiṣe pradivi cārv annaṃ dive-dive pītim id asya vakṣi /	yat dadhiṣe pradivi cāru annam dive dive pītim id asya vakṣi 
SA_GV01_rvh1-10u-11806	RV_7,098.02c uta hṛdota manasā juṣāṇa uśann indra prasthitān pāhi somān //	uta hṛdā uta manasā juṣāṇaḥ uśan indra prasthitān pāhi somān 
SA_GV01_rvh1-10u-11807	RV_7,098.03a jajñānaḥ somaṃ sahase papātha pra te mātā mahimānam uvāca /	jajñānaḥ somam sahase papātha pra te mātā mahimānam uvāca 
SA_GV01_rvh1-10u-11808	RV_7,098.03c endra paprāthorv antarikṣaṃ yudhā devebhyo varivaś cakartha //	ā indra paprātha uru antarikṣam yudhā devebhyaḥ varivaḥ cakartha 
SA_GV01_rvh1-10u-11809	RV_7,098.04a yad yodhayā mahato manyamānān sākṣāma tān bāhubhiḥ śāśadānān /	yat yodhayā mahataḥ manyamānān sākṣāma tān bāhubhiḥ śāśadānān 
SA_GV01_rvh1-10u-11810	RV_7,098.04c yad vā nṛbhir vṛta indrābhiyudhyās taṃ tvayājiṃ sauśravasaṃ jayema //	yat vā nṛbhiḥ vṛtaḥ indra abhiyudhyāḥ tam tvayā ājim sauśravasam jayema 
SA_GV01_rvh1-10u-11811	RV_7,098.05a prendrasya vocam prathamā kṛtāni pra nūtanā maghavā yā cakāra /	pra indrasya vocam prathamā kṛtāni pra nūtanā maghavā yā cakāra 
SA_GV01_rvh1-10u-11812	RV_7,098.05c yaded adevīr asahiṣṭa māyā athābhavat kevalaḥ somo asya //	yadā id adevīḥ asahiṣṭa māyāḥ atha abhavat kevalaḥ somaḥ asya 
SA_GV01_rvh1-10u-11813	RV_7,098.06a tavedaṃ viśvam abhitaḥ paśavyaṃ yat paśyasi cakṣasā sūryasya /	tava idam viśvam abhitas paśavyam yat paśyasi cakṣasā sūryasya 
SA_GV01_rvh1-10u-11814	RV_7,098.06c gavām asi gopatir eka indra bhakṣīmahi te prayatasya vasvaḥ //	gavām asi go patiḥ ekaḥ indra bhakṣīmahi te prayatasya vasvaḥ 
SA_GV01_rvh1-10u-11815	RV_7,098.07a bṛhaspate yuvam indraś ca vasvo divyasyeśāthe uta pārthivasya /	bṛhaspate yuvam indraḥ ca vasvaḥ divyasya īśāthe uta pārthivasya 
SA_GV01_rvh1-10u-11816	RV_7,098.07c dhattaṃ rayiṃ stuvate kīraye cid yūyam pāta svastibhiḥ sadā naḥ //	dhattam rayim stuvate kīraye cit yūyam pāta svastibhiḥ sadā naḥ 
SA_GV01_rvh1-10u-11817	RV_7,099.01a paro mātrayā tanvā vṛdhāna na te mahitvam anv aśnuvanti /	paras mātrayā tanvā vṛdhāna na te mahitvam anu aśnuvanti 
SA_GV01_rvh1-10u-11818	RV_7,099.01c ubhe te vidma rajasī pṛthivyā viṣṇo deva tvam paramasya vitse //	ubhe te vidma rajasī pṛthivyāḥ viṣṇo deva tvam paramasya vitse 
SA_GV01_rvh1-10u-11819	RV_7,099.02a na te viṣṇo jāyamāno na jāto deva mahimnaḥ param antam āpa /	na te viṣṇo jāyamānaḥ na jātaḥ deva mahimnaḥ param antam āpa 
SA_GV01_rvh1-10u-11820	RV_7,099.02c ud astabhnā nākam ṛṣvam bṛhantaṃ dādhartha prācīṃ kakubham pṛthivyāḥ //	ud astabhnāḥ nākam ṛṣvam bṛhantam dādhartha prācīm kakubham pṛthivyāḥ 
SA_GV01_rvh1-10u-11821	RV_7,099.03a irāvatī dhenumatī hi bhūtaṃ sūyavasinī manuṣe daśasyā /	irāvatī dhenumatī hi bhūtam sūyavasinī manuṣe daśasyā 
SA_GV01_rvh1-10u-11822	RV_7,099.03c vy astabhnā rodasī viṣṇav ete dādhartha pṛthivīm abhito mayūkhaiḥ //	vi astabhnāḥ rodasī viṣṇo ete dādhartha pṛthivīm abhitas mayūkhaiḥ 
SA_GV01_rvh1-10u-11823	RV_7,099.04a uruṃ yajñāya cakrathur u lokaṃ janayantā sūryam uṣāsam agnim /	urum yajñāya cakrathuḥ u lokam janayantā sūryam uṣāsam agnim 
SA_GV01_rvh1-10u-11824	RV_7,099.04c dāsasya cid vṛṣaśiprasya māyā jaghnathur narā pṛtanājyeṣu //	dāsasya cit vṛṣaśiprasya māyāḥ jaghnathuḥ narā pṛtanājyeṣu 
SA_GV01_rvh1-10u-11825	RV_7,099.05a indrāviṣṇū dṛṃhitāḥ śambarasya nava puro navatiṃ ca śnathiṣṭam /	indrāviṣṇū dṛṃhitāḥ śambarasya nava puraḥ navatim ca śnathiṣṭam 
SA_GV01_rvh1-10u-11826	RV_7,099.05c śataṃ varcinaḥ sahasraṃ ca sākaṃ hatho apraty asurasya vīrān //	śatam varcinaḥ sahasram ca sākam hathaḥ aprati asurasya vīrān 
SA_GV01_rvh1-10u-11827	RV_7,099.06a iyam manīṣā bṛhatī bṛhantorukramā tavasā vardhayantī /	iyam manīṣā bṛhatī bṛhantā uru kramā tavasā vardhayantī 
SA_GV01_rvh1-10u-11828	RV_7,099.06c rare vāṃ stomaṃ vidatheṣu viṣṇo pinvatam iṣo vṛjaneṣv indra //	rare vām stomam vidatheṣu viṣṇo pinvatam iṣaḥ vṛjaneṣu indra 
SA_GV01_rvh1-10u-11829	RV_7,099.07a vaṣaṭ te viṣṇav āsa ā kṛṇomi tan me juṣasva śipiviṣṭa havyam /	vaṣaṭ te viṣṇo āsaḥ ā kṛṇomi tat me juṣasva śipiviṣṭa havyam 
SA_GV01_rvh1-10u-11830	RV_7,099.07c vardhantu tvā suṣṭutayo giro me yūyam pāta svastibhiḥ sadā naḥ //	vardhantu tvā suṣṭutayaḥ giraḥ me yūyam pāta svastibhiḥ sadā naḥ 
SA_GV01_rvh1-10u-11831	RV_7,100.01a nū marto dayate saniṣyan yo viṣṇava urugāyāya dāśat /	nu martaḥ dayate saniṣyan yaḥ viṣṇave urugāyāya dāśat 
SA_GV01_rvh1-10u-11832	RV_7,100.01c pra yaḥ satrācā manasā yajāta etāvantaṃ naryam āvivāsāt //	pra yaḥ satrācā manasā yajāte etāvantam naryam āvivāsāt 
SA_GV01_rvh1-10u-11833	RV_7,100.02a tvaṃ viṣṇo sumatiṃ viśvajanyām aprayutām evayāvo matiṃ dāḥ /	tvam viṣṇo sumatim viśvajanyām aprayutām eva yāvaḥ matim dāḥ 
SA_GV01_rvh1-10u-11834	RV_7,100.02c parco yathā naḥ suvitasya bhūrer aśvāvataḥ puruścandrasya rāyaḥ //	parcaḥ yathā naḥ suvitasya bhūreḥ aśvāvataḥ puru ścandrasya rāyaḥ 
SA_GV01_rvh1-10u-11835	RV_7,100.03a trir devaḥ pṛthivīm eṣa etāṃ vi cakrame śatarcasam mahitvā /	tris devaḥ pṛthivīm eṣaḥ etām vi cakrame śatarcasam mahitvā 
SA_GV01_rvh1-10u-11836	RV_7,100.03c pra viṣṇur astu tavasas tavīyān tveṣaṃ hy asya sthavirasya nāma //	pra viṣṇuḥ astu tavasaḥ tavīyān tveṣam hi asya sthavirasya nāma 
SA_GV01_rvh1-10u-11837	RV_7,100.04a vi cakrame pṛthivīm eṣa etāṃ kṣetrāya viṣṇur manuṣe daśasyan /	vi cakrame pṛthivīm eṣaḥ etām kṣetrāya viṣṇuḥ manuṣe daśasyan 
SA_GV01_rvh1-10u-11838	RV_7,100.04c dhruvāso asya kīrayo janāsa urukṣitiṃ sujanimā cakāra //	dhruvāsaḥ asya kīrayaḥ janāsaḥ uru kṣitim su janimā cakāra 
SA_GV01_rvh1-10u-11839	RV_7,100.05a pra tat te adya śipiviṣṭa nāmāryaḥ śaṃsāmi vayunāni vidvān /	pra tat te adya śipiviṣṭa nāma aryaḥ śaṃsāmi vayunāni vidvān 
SA_GV01_rvh1-10u-11840	RV_7,100.05c taṃ tvā gṛṇāmi tavasam atavyān kṣayantam asya rajasaḥ parāke //	tam tvā gṛṇāmi tavasam a tavyān kṣayantam asya rajasaḥ parāke 
SA_GV01_rvh1-10u-11841	RV_7,100.06a kim it te viṣṇo paricakṣyam bhūt pra yad vavakṣe śipiviṣṭo asmi /	kim id te viṣṇo paricakṣyam bhūt pra yat vavakṣe śipiviṣṭaḥ asmi 
SA_GV01_rvh1-10u-11842	RV_7,100.06c mā varpo asmad apa gūha etad yad anyarūpaḥ samithe babhūtha //	mā varpaḥ asmat apa gūha etat yat anya rūpaḥ samithe babhūtha 
SA_GV01_rvh1-10u-11843	RV_7,100.07a vaṣaṭ te viṣṇav āsa ā kṛṇomi tan me juṣasva śipiviṣṭa havyam /	vaṣaṭ te viṣṇo āsaḥ ā kṛṇomi tat me juṣasva śipiviṣṭa havyam 
SA_GV01_rvh1-10u-11844	RV_7,100.07c vardhantu tvā suṣṭutayo giro me yūyam pāta svastibhiḥ sadā naḥ //	vardhantu tvā suṣṭutayaḥ giraḥ me yūyam pāta svastibhiḥ sadā naḥ 
SA_GV01_rvh1-10u-11845	RV_7,101.01a tisro vācaḥ pra vada jyotiragrā yā etad duhre madhudogham ūdhaḥ /	tisraḥ vācaḥ pra vada jyotiḥ agrāḥ yāḥ etat duhre madhu dogham ūdhaḥ 
SA_GV01_rvh1-10u-11846	RV_7,101.01c sa vatsaṃ kṛṇvan garbham oṣadhīnāṃ sadyo jāto vṛṣabho roravīti //	sa vatsam kṛṇvan garbham oṣadhīnām sadyas jātaḥ vṛṣabhaḥ roravīti 
SA_GV01_rvh1-10u-11847	RV_7,101.02a yo vardhana oṣadhīnāṃ yo apāṃ yo viśvasya jagato deva īśe /	yaḥ vardhanaḥ oṣadhīnām yaḥ apām yaḥ viśvasya jagataḥ devaḥ īśe 
SA_GV01_rvh1-10u-11848	RV_7,101.02c sa tridhātu śaraṇaṃ śarma yaṃsat trivartu jyotiḥ svabhiṣṭy asme //	sa tri dhātu śaraṇam śarma yaṃsat trivartu jyotiḥ su abhiṣṭi asme 
SA_GV01_rvh1-10u-11849	RV_7,101.03a starīr u tvad bhavati sūta u tvad yathāvaśaṃ tanvaṃ cakra eṣaḥ /	starīḥ u tvat bhavati sūte u tvat yathāvaśam tanvam cakre eṣaḥ 
SA_GV01_rvh1-10u-11850	RV_7,101.03c pituḥ payaḥ prati gṛbhṇāti mātā tena pitā vardhate tena putraḥ //	pituḥ payaḥ prati gṛbhṇāti mātā tena pitā vardhate tena putraḥ 
SA_GV01_rvh1-10u-11851	RV_7,101.04a yasmin viśvāni bhuvanāni tasthus tisro dyāvas tredhā sasrur āpaḥ /	yasmin viśvāni bhuvanāni tasthuḥ tisraḥ dyāvaḥ tredhā sasruḥ āpaḥ 
SA_GV01_rvh1-10u-11852	RV_7,101.04c trayaḥ kośāsa upasecanāso madhva ścotanty abhito virapśam //	trayaḥ kośāsaḥ upasecanāsaḥ madhvaḥ ścotanti abhitas virapśam 
SA_GV01_rvh1-10u-11853	RV_7,101.05a idaṃ vacaḥ parjanyāya svarāje hṛdo astv antaraṃ taj jujoṣat /	idam vacaḥ parjanyāya sva rāje hṛdaḥ astu antaram tat jujoṣat 
SA_GV01_rvh1-10u-11854	RV_7,101.05c mayobhuvo vṛṣṭayaḥ santv asme supippalā oṣadhīr devagopāḥ //	mayobhuvaḥ vṛṣṭayaḥ santu asme su pippalāḥ oṣadhīḥ deva gopāḥ 
SA_GV01_rvh1-10u-11855	RV_7,101.06a sa retodhā vṛṣabhaḥ śaśvatīnāṃ tasminn ātmā jagatas tasthuṣaś ca /	sa retaḥ dhāḥ vṛṣabhaḥ śaśvatīnām tasmin ātmā jagataḥ tasthuṣaḥ ca 
SA_GV01_rvh1-10u-11856	RV_7,101.06c tan ma ṛtam pātu śataśāradāya yūyam pāta svastibhiḥ sadā naḥ //	tat me ṛtam pātu śata śāradāya yūyam pāta svastibhiḥ sadā naḥ 
SA_GV01_rvh1-10u-11857	RV_7,102.01a parjanyāya pra gāyata divas putrāya mīḷhuṣe /	parjanyāya pra gāyata divas putrāya mīḍhuṣe 
SA_GV01_rvh1-10u-11858	RV_7,102.01c sa no yavasam icchatu //	sa naḥ yavasam icchatu 
SA_GV01_rvh1-10u-11859	RV_7,102.02a yo garbham oṣadhīnāṃ gavāṃ kṛṇoty arvatām /	yaḥ garbham oṣadhīnām gavām kṛṇoti arvatām 
SA_GV01_rvh1-10u-11860	RV_7,102.02c parjanyaḥ puruṣīṇām //	parjanyaḥ puruṣīṇām 
SA_GV01_rvh1-10u-11861	RV_7,102.03a tasmā id āsye havir juhotā madhumattamam /	tasmai id āsye haviḥ juhota madhumattamam 
SA_GV01_rvh1-10u-11862	RV_7,102.03c iḷāṃ naḥ saṃyataṃ karat //	iḷām naḥ saṃyatam karat 
SA_GV01_rvh1-10u-11863	RV_7,103.01a saṃvatsaraṃ śaśayānā brāhmaṇā vratacāriṇaḥ /	saṃvatsaram śaśayānāḥ brāhmaṇāḥ vrata cāriṇaḥ 
SA_GV01_rvh1-10u-11864	RV_7,103.01c vācam parjanyajinvitām pra maṇḍūkā avādiṣuḥ //	vācam parjanya jinvitām pra maṇḍūkāḥ avādiṣuḥ 
SA_GV01_rvh1-10u-11865	RV_7,103.02a divyā āpo abhi yad enam āyan dṛtiṃ na śuṣkaṃ sarasī śayānam /	divyāḥ āpaḥ abhi yat enam āyan dṛtim na śuṣkam sarasī śayānam 
SA_GV01_rvh1-10u-11866	RV_7,103.02c gavām aha na māyur vatsinīnām maṇḍūkānāṃ vagnur atrā sam eti //	gavām aha na māyuḥ vatsinīnām maṇḍūkānām vagnuḥ atrā sam eti 
SA_GV01_rvh1-10u-11867	RV_7,103.03a yad īm enāṃ uśato abhy avarṣīt tṛṣyāvataḥ prāvṛṣy āgatāyām /	yat īm enām uśataḥ abhī avarṣīt tṛṣyāvataḥ prāvṛṣi āgatāyām 
SA_GV01_rvh1-10u-11868	RV_7,103.03c akhkhalīkṛtyā pitaraṃ na putro anyo anyam upa vadantam eti //	akhkhalīkṛtya pitaram na putraḥ anyaḥ anyam upa vadantam eti 
SA_GV01_rvh1-10u-11869	RV_7,103.04a anyo anyam anu gṛbhṇāty enor apām prasarge yad amandiṣātām /	anyaḥ anyam anu gṛbhṇāti enoḥ apām prasarge yat amandiṣātām 
SA_GV01_rvh1-10u-11870	RV_7,103.04c maṇḍūko yad abhivṛṣṭaḥ kaniṣkan pṛśniḥ sampṛṅkte haritena vācam //	maṇḍūkaḥ yat abhivṛṣṭaḥ kaniṣkan pṛśniḥ sampṛṅkte haritena vācam 
SA_GV01_rvh1-10u-11871	RV_7,103.05a yad eṣām anyo anyasya vācaṃ śāktasyeva vadati śikṣamāṇaḥ /	yat eṣām anyaḥ anyasya vācam śāktasya iva vadati śikṣamāṇaḥ 
SA_GV01_rvh1-10u-11872	RV_7,103.05c sarvaṃ tad eṣāṃ samṛdheva parva yat suvāco vadathanādhy apsu //	sarvam tat eṣām samṛdhā iva parva yat su vācaḥ vadathana adhi apsu 
SA_GV01_rvh1-10u-11873	RV_7,103.06a gomāyur eko ajamāyur ekaḥ pṛśnir eko harita eka eṣām /	go māyuḥ ekaḥ aja māyuḥ ekaḥ pṛśniḥ ekaḥ haritaḥ ekaḥ eṣām 
SA_GV01_rvh1-10u-11874	RV_7,103.06c samānaṃ nāma bibhrato virūpāḥ purutrā vācam pipiśur vadantaḥ //	samānam nāma bibhrataḥ virūpāḥ purutrā vācam pipiśuḥ vadantaḥ 
SA_GV01_rvh1-10u-11875	RV_7,103.07a brāhmaṇāso atirātre na some saro na pūrṇam abhito vadantaḥ /	brāhmaṇāsaḥ atirātre na some saraḥ na pūrṇam abhitas vadantaḥ 
SA_GV01_rvh1-10u-11876	RV_7,103.07c saṃvatsarasya tad ahaḥ pari ṣṭha yan maṇḍūkāḥ prāvṛṣīṇam babhūva //	saṃvatsarasya tat ahar pari stha yat maṇḍūkāḥ prāvṛṣīṇam babhūva 
SA_GV01_rvh1-10u-11877	RV_7,103.08a brāhmaṇāsaḥ somino vācam akrata brahma kṛṇvantaḥ parivatsarīṇam /	brāhmaṇāsaḥ sominaḥ vācam akrata brahma kṛṇvantaḥ parivatsarīṇam 
SA_GV01_rvh1-10u-11878	RV_7,103.08c adhvaryavo gharmiṇaḥ siṣvidānā āvir bhavanti guhyā na ke cit //	adhvaryavaḥ gharmiṇaḥ siṣvidānāḥ āvis bhavanti guhyāḥ na ke cit 
SA_GV01_rvh1-10u-11879	RV_7,103.09a devahitiṃ jugupur dvādaśasya ṛtuṃ naro na pra minanty ete /	deva hitim jugupuḥ dvādaśasya ṛtum naraḥ na pra minanti ete 
SA_GV01_rvh1-10u-11880	RV_7,103.09c saṃvatsare prāvṛṣy āgatāyāṃ taptā gharmā aśnuvate visargam //	saṃvatsare prāvṛṣi āgatāyām taptāḥ gharmāḥ aśnuvate visargam 
SA_GV01_rvh1-10u-11881	RV_7,103.10a gomāyur adād ajamāyur adāt pṛśnir adād dharito no vasūni /	go māyuḥ adāt aja māyuḥ adāt pṛśniḥ adāt haritaḥ naḥ vasūni 
SA_GV01_rvh1-10u-11882	RV_7,103.10c gavām maṇḍūkā dadataḥ śatāni sahasrasāve pra tiranta āyuḥ //	gavām maṇḍūkāḥ dadataḥ śatāni sahasrasāve pra tirante āyuḥ 
SA_GV01_rvh1-10u-11883	RV_7,104.01a indrāsomā tapataṃ rakṣa ubjataṃ ny arpayataṃ vṛṣaṇā tamovṛdhaḥ /	indrāsomā tapatam rakṣaḥ ubjatam ni arpayatam vṛṣaṇā tamaḥ vṛdhaḥ 
SA_GV01_rvh1-10u-11884	RV_7,104.01c parā śṛṇītam acito ny oṣataṃ hataṃ nudethāṃ ni śiśītam atriṇaḥ //	parā śṛṇītam acitaḥ ni oṣatam hatam nudethām ni śiśītam atriṇaḥ 
SA_GV01_rvh1-10u-11885	RV_7,104.02a indrāsomā sam aghaśaṃsam abhy aghaṃ tapur yayastu carur agnivāṃ iva /	indrāsomā sam agha śaṃsam abhī agham tapuḥ yayastu caruḥ agnivān iva 
SA_GV01_rvh1-10u-11886	RV_7,104.02c brahmadviṣe kravyāde ghoracakṣase dveṣo dhattam anavāyaṃ kimīdine //	brahma dviṣe kravya ade ghora cakṣase dveṣaḥ dhattam anavāyam kimīdine 
SA_GV01_rvh1-10u-11887	RV_7,104.03a indrāsomā duṣkṛto vavre antar anārambhaṇe tamasi pra vidhyatam /	indrāsomā duṣkṛtaḥ vavre antar an ārambhaṇe tamasi pra vidhyatam 
SA_GV01_rvh1-10u-11888	RV_7,104.03c yathā nātaḥ punar ekaś canodayat tad vām astu sahase manyumac chavaḥ //	yathā na atas punar ekaḥ cana udayat tat vām astu sahase manyumat śavaḥ 
SA_GV01_rvh1-10u-11889	RV_7,104.04a indrāsomā vartayataṃ divo vadhaṃ sam pṛthivyā aghaśaṃsāya tarhaṇam /	indrāsomā vartayatam divaḥ vadham sam pṛthivyāḥ agha śaṃsāya tarhaṇam 
SA_GV01_rvh1-10u-11890	RV_7,104.04c ut takṣataṃ svaryam parvatebhyo yena rakṣo vāvṛdhānaṃ nijūrvathaḥ //	ud takṣatam svaryam parvatebhyaḥ yena rakṣaḥ vāvṛdhānam nijūrvathaḥ 
SA_GV01_rvh1-10u-11891	RV_7,104.05a indrāsomā vartayataṃ divas pary agnitaptebhir yuvam aśmahanmabhiḥ /	indrāsomā vartayatam divaḥ pari agni taptebhiḥ yuvam aśma hanmabhiḥ 
SA_GV01_rvh1-10u-11892	RV_7,104.05c tapurvadhebhir ajarebhir atriṇo ni parśāne vidhyataṃ yantu nisvaram //	tapuḥ vadhebhiḥ ajarebhiḥ atriṇaḥ ni parśāne vidhyatam yantu nisvaram 
SA_GV01_rvh1-10u-11893	RV_7,104.06a indrāsomā pari vām bhūtu viśvata iyam matiḥ kakṣyāśveva vājinā /	indrāsomā pari vām bhūtu viśvatas iyam matiḥ kakṣyā aśvā iva vājinā 
SA_GV01_rvh1-10u-11894	RV_7,104.06c yāṃ vāṃ hotrām parihinomi medhayemā brahmāṇi nṛpatīva jinvatam //	yām vām hotrām parihinomi medhayā imā brahmāṇi nṛpatī iva jinvatam 
SA_GV01_rvh1-10u-11895	RV_7,104.07a prati smarethāṃ tujayadbhir evair hataṃ druho rakṣaso bhaṅgurāvataḥ /	prati smarethām tujayadbhiḥ evaiḥ hatam druhaḥ rakṣasaḥ bhaṅgurāvataḥ 
SA_GV01_rvh1-10u-11896	RV_7,104.07c indrāsomā duṣkṛte mā sugam bhūd yo naḥ kadā cid abhidāsati druhā //	indrāsomāḥ duṣkṛte mā sugam bhūt yaḥ naḥ kadā cit abhidāsati druhā 
SA_GV01_rvh1-10u-11897	RV_7,104.08a yo mā pākena manasā carantam abhicaṣṭe anṛtebhir vacobhiḥ /	yaḥ mā pākena manasā carantam abhicaṣṭe anṛtebhiḥ vacobhiḥ 
SA_GV01_rvh1-10u-11898	RV_7,104.08c āpa iva kāśinā saṃgṛbhītā asann astv āsata indra vaktā //	āpaḥ iva kāśinā saṃgṛbhītāḥ asan astu asataḥ indra vaktā 
SA_GV01_rvh1-10u-11899	RV_7,104.09a ye pākaśaṃsaṃ viharanta evair ye vā bhadraṃ dūṣayanti svadhābhiḥ /	ye pāka śaṃsam viharante evaiḥ ye vā bhadram dūṣayanti svadhābhiḥ 
SA_GV01_rvh1-10u-11900	RV_7,104.09c ahaye vā tān pradadātu soma ā vā dadhātu nirṛter upasthe //	ahaye vā tān pradadātu somaḥ ā vā dadhātu nirṛteḥ upasthe 
SA_GV01_rvh1-10u-11901	RV_7,104.10a yo no rasaṃ dipsati pitvo agne yo aśvānāṃ yo gavāṃ yas tanūnām /	yaḥ naḥ rasam dipsati pitvaḥ agne yaḥ aśvānām yaḥ gavām yaḥ tanūnām 
SA_GV01_rvh1-10u-11902	RV_7,104.10c ripu stena steyakṛd dabhram etu ni ṣa hīyatāṃ tanvā tanā ca //	ripuḥ stenaḥ steya kṛt dabhram etu ni sa hīyatām tanvā tanā ca 
SA_GV01_rvh1-10u-11903	RV_7,104.11a paraḥ so astu tanvā tanā ca tisraḥ pṛthivīr adho astu viśvāḥ /	paras saḥ astu tanvā tanā ca tisraḥ pṛthivīḥ adhas astu viśvāḥ 
SA_GV01_rvh1-10u-11904	RV_7,104.11c prati śuṣyatu yaśo asya devā yo no divā dipsati yaś ca naktam //	prati śuṣyatu yaśaḥ asya devāḥ yaḥ naḥ divā dipsati yaḥ ca naktam 
SA_GV01_rvh1-10u-11905	RV_7,104.12a suvijñānaṃ cikituṣe janāya sac cāsac ca vacasī paspṛdhāte /	su vijñānam cikituṣe janāya sat ca asat ca vacasī paspṛdhāte 
SA_GV01_rvh1-10u-11906	RV_7,104.12c tayor yat satyaṃ yatarad ṛjīyas tad it somo 'vati hanty āsat //	tayoḥ yat satyam yatarad ṛjīyaḥ tat id somaḥ vati hanti āsat 
SA_GV01_rvh1-10u-11907	RV_7,104.13a na vā u somo vṛjinaṃ hinoti na kṣatriyam mithuyā dhārayantam /	na vai u somaḥ vṛjinam hinoti na kṣatriyam mithuyā dhārayantam 
SA_GV01_rvh1-10u-11908	RV_7,104.13c hanti rakṣo hanty āsad vadantam ubhāv indrasya prasitau śayāte //	hanti rakṣaḥ hanti asat vadantam ubhau indrasya prasitau śayāte 
SA_GV01_rvh1-10u-11909	RV_7,104.14a yadi vāham anṛtadeva āsa moghaṃ vā devāṃ apyūhe agne /	yadi vā aham anṛta devaḥ āsa mogham vā devān api ūhe agne 
SA_GV01_rvh1-10u-11910	RV_7,104.14c kim asmabhyaṃ jātavedo hṛṇīṣe droghavācas te nirṛthaṃ sacantām //	kim asmabhyam jātavedaḥ hṛṇīṣe drogha vācaḥ te nirṛtham sacantām 
SA_GV01_rvh1-10u-11911	RV_7,104.15a adyā murīya yadi yātudhāno asmi yadi vāyus tatapa pūruṣasya /	adya murīya yadi yātudhānaḥ asmi yadi vā āyuḥ tatapa pūruṣasya 
SA_GV01_rvh1-10u-11912	RV_7,104.15c adhā sa vīrair daśabhir vi yūyā yo mā moghaṃ yātudhānety āha //	adhā sa vīraiḥ daśabhiḥ vi yūyāḥ yaḥ mā mogham yātudhāna iti āha 
SA_GV01_rvh1-10u-11913	RV_7,104.16a yo māyātuṃ yātudhānety āha yo vā rakṣāḥ śucir asmīty āha /	yaḥ mā a yātum yātudhāna iti āha yaḥ vā rakṣāḥ śuciḥ asmi iti āha 
SA_GV01_rvh1-10u-11914	RV_7,104.16c indras taṃ hantu mahatā vadhena viśvasya jantor adhamas padīṣṭa //	indraḥ tam hantu mahatā vadhena viśvasya jantoḥ adhamaḥ padīṣṭa 
SA_GV01_rvh1-10u-11915	RV_7,104.17a pra yā jigāti khargaleva naktam apa druhā tanvaṃ gūhamānā /	pra yā jigāti khargalā iva naktam apa druhā tanvam gūhamānā 
SA_GV01_rvh1-10u-11916	RV_7,104.17c vavrāṃ anantāṃ ava sā padīṣṭa grāvāṇo ghnantu rakṣasa upabdaiḥ //	vavrām anantām ava sā padīṣṭa grāvāṇaḥ ghnantu rakṣasaḥ upabdaiḥ 
SA_GV01_rvh1-10u-11917	RV_7,104.18a vi tiṣṭhadhvam maruto vikṣv icchata gṛbhāyata rakṣasaḥ sam pinaṣṭana /	vi tiṣṭhadhvam marutaḥ vikṣu icchata gṛbhāyata rakṣasaḥ sam pinaṣṭana 
SA_GV01_rvh1-10u-11918	RV_7,104.18c vayo ye bhūtvī patayanti naktabhir ye vā ripo dadhire deve adhvare //	vayaḥ ye bhūtvī patayanti naktabhiḥ ye vā ripaḥ dadhire deve adhvare 
SA_GV01_rvh1-10u-11919	RV_7,104.19a pra vartaya divo aśmānam indra somaśitam maghavan saṃ śiśādhi /	pra vartaya divaḥ aśmānam indra soma śitam maghavan sam śiśādhi 
SA_GV01_rvh1-10u-11920	RV_7,104.19c prāktād apāktād adharād udaktād abhi jahi rakṣasaḥ parvatena //	prāktāt apāktāt adharāt udaktāt abhi jahi rakṣasaḥ parvatena 
SA_GV01_rvh1-10u-11921	RV_7,104.20a eta u tye patayanti śvayātava indraṃ dipsanti dipsavo 'dābhyam /	ete u tye patayanti śvayātavaḥ indram dipsanti dipsavaḥ dābhyam 
SA_GV01_rvh1-10u-11922	RV_7,104.20c śiśīte śakraḥ piśunebhyo vadhaṃ nūnaṃ sṛjad aśaniṃ yātumadbhyaḥ //	śiśīte śakraḥ piśunebhyaḥ vadham nūnam sṛjat aśanim yātumadbhyaḥ 
SA_GV01_rvh1-10u-11923	RV_7,104.21a indro yātūnām abhavat parāśaro havirmathīnām abhy āvivāsatām /	indraḥ yātūnām abhavat parāśaraḥ havirmathīnām abhi āvivāsatām 
SA_GV01_rvh1-10u-11924	RV_7,104.21c abhīd u śakraḥ paraśur yathā vanam pātreva bhindan sata eti rakṣasaḥ //	abhi id u śakraḥ paraśuḥ yathā vanam pātrā iva bhindan satas eti rakṣasaḥ 
SA_GV01_rvh1-10u-11925	RV_7,104.22a ulūkayātuṃ śuśulūkayātuṃ jahi śvayātum uta kokayātum /	ulūka yātum śuśulūka yātum jahi śva yātum uta koka yātum 
SA_GV01_rvh1-10u-11926	RV_7,104.22c suparṇayātum uta gṛdhrayātuṃ dṛṣadeva pra mṛṇa rakṣa indra //	suparṇa yātum uta gṛdhra yātum dṛṣadā iva pra mṛṇa rakṣaḥ indra 
SA_GV01_rvh1-10u-11927	RV_7,104.23a mā no rakṣo abhi naḍ yātumāvatām apocchatu mithunā yā kimīdinā /	mā naḥ rakṣaḥ abhi naṭ yātumāvatām apocchatu mithunā yā kimīdinā 
SA_GV01_rvh1-10u-11928	RV_7,104.23c pṛthivī naḥ pārthivāt pātv aṃhaso 'ntarikṣaṃ divyāt pātv asmān //	pṛthivī naḥ pārthivāt pātu aṃhasaḥ ntarikṣam divyāt pātu asmān 
SA_GV01_rvh1-10u-11929	RV_7,104.24a indra jahi pumāṃsaṃ yātudhānam uta striyam māyayā śāśadānām /	indra jahi pumāṃsam yātudhānam uta striyam māyayā śāśadānām 
SA_GV01_rvh1-10u-11930	RV_7,104.24c vigrīvāso mūradevā ṛdantu mā te dṛśan sūryam uccarantam //	vigrīvāsaḥ mūradevāḥ ṛdantu mā te dṛśan sūryam uccarantam 
SA_GV01_rvh1-10u-11931	RV_7,104.25a prati cakṣva vi cakṣvendraś ca soma jāgṛtam /	prati cakṣva vi cakṣva indraḥ ca soma jāgṛtam 
SA_GV01_rvh1-10u-11932	RV_7,104.25c rakṣobhyo vadham asyatam aśaniṃ yātumadbhyaḥ //	rakṣobhyaḥ vadham asyatam aśanim yātumadbhyaḥ 
SA_GV01_rvh1-10u-11933	Ṛgveda 8	ṛgveda 
SA_GV01_rvh1-10u-11934	RV_8,001.01a mā cid anyad vi śaṃsata sakhāyo mā riṣaṇyata /	mā cit anyat vi śaṃsata sakhāyaḥ mā riṣaṇyata 
SA_GV01_rvh1-10u-11935	RV_8,001.01c indram it stotā vṛṣaṇaṃ sacā sute muhur ukthā ca śaṃsata //	indram id stotā vṛṣaṇam sacā sute muhur ukthā ca śaṃsata 
SA_GV01_rvh1-10u-11936	RV_8,001.02a avakrakṣiṇaṃ vṛṣabhaṃ yathājuraṃ gāṃ na carṣaṇīsaham /	avakrakṣiṇam vṛṣabham yathā ājuram gām na carṣaṇīsaham 
SA_GV01_rvh1-10u-11937	RV_8,001.02c vidveṣaṇaṃ saṃvananobhayaṅkaram maṃhiṣṭham ubhayāvinam //	vidveṣaṇam saṃvanana ubhayaṅkaram maṃhiṣṭham ubhayāvinam 
SA_GV01_rvh1-10u-11938	RV_8,001.03a yac cid dhi tvā janā ime nānā havanta ūtaye /	yat cit hi tvā janāḥ ime nānā havante ūtaye 
SA_GV01_rvh1-10u-11939	RV_8,001.03c asmākam brahmedam indra bhūtu te 'hā viśvā ca vardhanam //	asmākam brahma idam indra bhūtu te hāḥ viśvā ca vardhanam 
SA_GV01_rvh1-10u-11940	RV_8,001.04a vi tartūryante maghavan vipaścito 'ryo vipo janānām /	vi tartūryante maghavan vipaścitaḥ ryaḥ vipaḥ janānām 
SA_GV01_rvh1-10u-11941	RV_8,001.04c upa kramasva pururūpam ā bhara vājaṃ nediṣṭham ūtaye //	upa kramasva puru rūpam ā bhara vājam nediṣṭham ūtaye 
SA_GV01_rvh1-10u-11942	RV_8,001.05a mahe cana tvām adrivaḥ parā śulkāya deyām /	mahe cana tvām adrivas parā śulkāya deyām 
SA_GV01_rvh1-10u-11943	RV_8,001.05c na sahasrāya nāyutāya vajrivo na śatāya śatāmagha //	na sahasrāya na ayutāya vajrivas na śatāya śatāmagha 
SA_GV01_rvh1-10u-11944	RV_8,001.06a vasyāṃ indrāsi me pitur uta bhrātur abhuñjataḥ /	vasyāṃ indra asi me pituḥ uta bhrātuḥ a bhuñjataḥ 
SA_GV01_rvh1-10u-11945	RV_8,001.06c mātā ca me chadayathaḥ samā vaso vasutvanāya rādhase //	mātā ca me chadayathaḥ samā vaso vasutvanāya rādhase 
SA_GV01_rvh1-10u-11946	RV_8,001.07a kveyatha kved asi purutrā cid dhi te manaḥ /	kva iyatha kva id asi purutrā cit hi te manaḥ 
SA_GV01_rvh1-10u-11947	RV_8,001.07c alarṣi yudhma khajakṛt purandara pra gāyatrā agāsiṣuḥ //	alarṣi yudhma khaja kṛt purandara pra gāyatrā agāsiṣuḥ 
SA_GV01_rvh1-10u-11948	RV_8,001.08a prāsmai gāyatram arcata vāvātur yaḥ purandaraḥ /	pra asmai gāyatram arcata vāvātuḥ yaḥ purandaraḥ 
SA_GV01_rvh1-10u-11949	RV_8,001.08c yābhiḥ kāṇvasyopa barhir āsadaṃ yāsad vajrī bhinat puraḥ //	yābhiḥ kāṇvasya upa barhiḥ āsadam yā asat vajrī bhinat puraḥ 
SA_GV01_rvh1-10u-11950	RV_8,001.09a ye te santi daśagvinaḥ śatino ye sahasriṇaḥ /	ye te santi daśagvinaḥ śatinaḥ ye sahasriṇaḥ 
SA_GV01_rvh1-10u-11951	RV_8,001.09c aśvāso ye te vṛṣaṇo raghudruvas tebhir nas tūyam ā gahi //	aśvāsaḥ ye te vṛṣaṇaḥ raghudruvaḥ tebhiḥ naḥ tūyam ā gahi 
SA_GV01_rvh1-10u-11952	RV_8,001.10a ā tv adya sabardughāṃ huve gāyatravepasam /	ā tu adya sabardughām huve gāyatra vepasam 
SA_GV01_rvh1-10u-11953	RV_8,001.10c indraṃ dhenuṃ sudughām anyām iṣam urudhārām araṅkṛtam //	indram dhenum sudughām anyām iṣam uru dhārām araṅkṛtam 
SA_GV01_rvh1-10u-11954	RV_8,001.11a yat tudat sūra etaśaṃ vaṅkū vātasya parṇinā /	yat tudat sūraḥ etaśam vaṅkū vātasya parṇinā 
SA_GV01_rvh1-10u-11955	RV_8,001.11c vahat kutsam ārjuneyaṃ śatakratuḥ tsarad gandharvam astṛtam //	vahat kutsam ārjuneyam śatakratuḥ tsarat gandharvam astṛtam 
SA_GV01_rvh1-10u-11956	RV_8,001.12a ya ṛte cid abhiśriṣaḥ purā jatrubhya ātṛdaḥ /	yaḥ ṛte cit abhiśriṣaḥ purā jatrubhyaḥ ātṛdaḥ 
SA_GV01_rvh1-10u-11957	RV_8,001.12c saṃdhātā saṃdhim maghavā purūvasur iṣkartā vihrutam punaḥ //	saṃdhātā saṃdhim maghavā purūvasuḥ iṣkartā vihrutam punar 
SA_GV01_rvh1-10u-11958	RV_8,001.13a mā bhūma niṣṭyā ivendra tvad araṇā iva /	mā bhūma niṣṭyāḥ iva indra tvat araṇāḥ iva 
SA_GV01_rvh1-10u-11959	RV_8,001.13c vanāni na prajahitāny adrivo duroṣāso amanmahi //	vanāni na prajahitāni adrivas duroṣāsaḥ amanmahi 
SA_GV01_rvh1-10u-11960	RV_8,001.14a amanmahīd anāśavo 'nugrāsaś ca vṛtrahan /	amanmahi id anāśavaḥ nugrāsaḥ ca vṛtrahan 
SA_GV01_rvh1-10u-11961	RV_8,001.14c sakṛt su te mahatā śūra rādhasā anu stomam mudīmahi //	sakṛt su te mahatā śūra rādhasā anu stomam mudīmahi 
SA_GV01_rvh1-10u-11962	RV_8,001.15a yadi stomam mama śravad asmākam indram indavaḥ /	yadi stomam mama śravat asmākam indram indavaḥ 
SA_GV01_rvh1-10u-11963	RV_8,001.15c tiraḥ pavitraṃ sasṛvāṃsa āśavo mandantu tugryāvṛdhaḥ //	tiras pavitram sasṛvāṃsaḥ āśavaḥ mandantu tugryāvṛdhaḥ 
SA_GV01_rvh1-10u-11964	RV_8,001.16a ā tv adya sadhastutiṃ vāvātuḥ sakhyur ā gahi /	ā tu adya sadhastutim vāvātuḥ sakhyuḥ ā gahi 
SA_GV01_rvh1-10u-11965	RV_8,001.16c upastutir maghonām pra tvāvatv adhā te vaśmi suṣṭutim //	upastutiḥ maghonām pra tvā avatu adhā te vaśmi suṣṭutim 
SA_GV01_rvh1-10u-11966	RV_8,001.17a sotā hi somam adribhir em enam apsu dhāvata /	sotā hi somam adribhiḥ ā īm enam apsu dhāvata 
SA_GV01_rvh1-10u-11967	RV_8,001.17c gavyā vastreva vāsayanta in naro nir dhukṣan vakṣaṇābhyaḥ //	gavyā vastrā iva vāsayantaḥ id naraḥ niḥ dhukṣan vakṣaṇābhyaḥ 
SA_GV01_rvh1-10u-11968	RV_8,001.18a adha jmo adha vā divo bṛhato rocanād adhi /	adha jmaḥ adha vā divaḥ bṛhataḥ rocanāt adhi 
SA_GV01_rvh1-10u-11969	RV_8,001.18c ayā vardhasva tanvā girā mamā jātā sukrato pṛṇa //	ayā vardhasva tanvā girā mamā jātā su krato pṛṇa 
SA_GV01_rvh1-10u-11970	RV_8,001.19a indrāya su madintamaṃ somaṃ sotā vareṇyam /	indrāya su madintamam somam sotā vareṇyam 
SA_GV01_rvh1-10u-11971	RV_8,001.19c śakra eṇam pīpayad viśvayā dhiyā hinvānaṃ na vājayum //	śakraḥ eṇam pīpayat viśvayā dhiyā hinvānam na vājayum 
SA_GV01_rvh1-10u-11972	RV_8,001.20a mā tvā somasya galdayā sadā yācann ahaṃ girā /	mā tvā somasya galdayā sadā yācan aham girā 
SA_GV01_rvh1-10u-11973	RV_8,001.20c bhūrṇim mṛgaṃ na savaneṣu cukrudhaṃ ka īśānaṃ na yāciṣat //	bhūrṇim mṛgam na savaneṣu cukrudham kaḥ īśānam na yāciṣat 
SA_GV01_rvh1-10u-11974	RV_8,001.21a madeneṣitam madam ugram ugreṇa śavasā /	madena iṣitam madam ugram ugreṇa śavasā 
SA_GV01_rvh1-10u-11975	RV_8,001.21c viśveṣāṃ tarutāram madacyutam made hi ṣmā dadāti naḥ //	viśveṣām tarutāram mada cyutam made hi sma dadāti naḥ 
SA_GV01_rvh1-10u-11976	RV_8,001.22a śevāre vāryā puru devo martāya dāśuṣe /	śevāre vāryā puru devaḥ martāya dāśuṣe 
SA_GV01_rvh1-10u-11977	RV_8,001.22c sa sunvate ca stuvate ca rāsate viśvagūrto ariṣṭutaḥ //	sa sunvate ca stuvate ca rāsate viśva gūrtaḥ ariṣṭutaḥ 
SA_GV01_rvh1-10u-11978	RV_8,001.23a endra yāhi matsva citreṇa deva rādhasā /	ā indra yāhi matsva citreṇa deva rādhasā 
SA_GV01_rvh1-10u-11979	RV_8,001.23c saro na prāsy udaraṃ sapītibhir ā somebhir uru sphiram //	saraḥ na prāsi udaram sapītibhiḥ ā somebhiḥ uru sphiram 
SA_GV01_rvh1-10u-11980	RV_8,001.24a ā tvā sahasram ā śataṃ yuktā rathe hiraṇyaye /	ā tvā sahasram ā śatam yuktāḥ rathe hiraṇyaye 
SA_GV01_rvh1-10u-11981	RV_8,001.24c brahmayujo haraya indra keśino vahantu somapītaye //	brahma yujaḥ harayaḥ indra keśinaḥ vahantu soma pītaye 
SA_GV01_rvh1-10u-11982	RV_8,001.25a ā tvā rathe hiraṇyaye harī mayūraśepyā /	ā tvā rathe hiraṇyaye harī mayūra śepyā 
SA_GV01_rvh1-10u-11983	RV_8,001.25c śitipṛṣṭhā vahatām madhvo andhaso vivakṣaṇasya pītaye //	śiti pṛṣṭhāḥ vahatām madhvaḥ andhasaḥ vivakṣaṇasya pītaye 
SA_GV01_rvh1-10u-11984	RV_8,001.26a pibā tv asya girvaṇaḥ sutasya pūrvapā iva /	pibā tu asya girvaṇaḥ sutasya pūrva pāḥ iva 
SA_GV01_rvh1-10u-11985	RV_8,001.26c pariṣkṛtasya rasina iyam āsutiś cārur madāya patyate //	pariṣkṛtasya rasinaḥ iyam āsutiḥ cāruḥ madāya patyate 
SA_GV01_rvh1-10u-11986	RV_8,001.27a ya eko asti daṃsanā mahāṃ ugro abhi vrataiḥ /	yaḥ ekaḥ asti daṃsanā mahān ugraḥ abhi vrataiḥ 
SA_GV01_rvh1-10u-11987	RV_8,001.27c gamat sa śiprī na sa yoṣad ā gamad dhavaṃ na pari varjati //	gamat sa śiprī na sa yoṣat ā gamat havam na pari varjati 
SA_GV01_rvh1-10u-11988	RV_8,001.28a tvam puraṃ cariṣṇvaṃ vadhaiḥ śuṣṇasya sam piṇak /	tvam puram cariṣṇvam vadhaiḥ śuṣṇasya sam piṇak 
SA_GV01_rvh1-10u-11989	RV_8,001.28c tvam bhā anu caro adha dvitā yad indra havyo bhuvaḥ //	tvam bhās anu caraḥ adha dvitā yat indra havyaḥ bhuvaḥ 
SA_GV01_rvh1-10u-11990	RV_8,001.29a mama tvā sūra udite mama madhyandine divaḥ /	mama tvā sūre udite mama madhyandine divaḥ 
SA_GV01_rvh1-10u-11991	RV_8,001.29c mama prapitve apiśarvare vasav ā stomāso avṛtsata //	mama prapitve apiśarvare vaso ā stomāsaḥ avṛtsata 
SA_GV01_rvh1-10u-11992	RV_8,001.30a stuhi stuhīd ete ghā te maṃhiṣṭhāso maghonām /	stuhi stuhi id ete gha te maṃhiṣṭhāsaḥ maghonām 
SA_GV01_rvh1-10u-11993	RV_8,001.30c ninditāśvaḥ prapathī paramajyā maghasya medhyātithe //	nindita aśvaḥ prapathī paramajyāḥ maghasya medhyātithe 
SA_GV01_rvh1-10u-11994	RV_8,001.31a ā yad aśvān vananvataḥ śraddhayāhaṃ rathe ruham /	ā yat aśvān vananvataḥ śraddhayā aham rathe ruham 
SA_GV01_rvh1-10u-11995	RV_8,001.31c uta vāmasya vasunaś ciketati yo asti yādvaḥ paśuḥ //	uta vāmasya vasunaḥ ciketati yaḥ asti yādvaḥ paśuḥ 
SA_GV01_rvh1-10u-11996	RV_8,001.32a ya ṛjrā mahyam māmahe saha tvacā hiraṇyayā /	yaḥ ṛjrā mahyam māmahe saha tvacā hiraṇyayā 
SA_GV01_rvh1-10u-11997	RV_8,001.32c eṣa viśvāny abhy astu saubhagāsaṅgasya svanadrathaḥ //	eṣa viśvāni abhī astu saubhaga āsaṅgasya svanat rathaḥ 
SA_GV01_rvh1-10u-11998	RV_8,001.33a adha plāyogir ati dāsad anyān āsaṅgo agne daśabhiḥ sahasraiḥ /	adha plāyogiḥ ati dāsat anyān āsaṅgaḥ agne daśabhiḥ sahasraiḥ 
SA_GV01_rvh1-10u-11999	RV_8,001.33c adhokṣaṇo daśa mahyaṃ ruśanto naḷā iva saraso nir atiṣṭhan //	adhokṣaṇaḥ daśa mahyam ruśantaḥ naḷāḥ iva sarasaḥ niḥ atiṣṭhan 
SA_GV01_rvh1-10u-12000	RV_8,001.34a anv asya sthūraṃ dadṛśe purastād anastha ūrur avarambamāṇaḥ /	anu asya sthūram dadṛśe purastāt anasthaḥ ūruḥ avarambamāṇaḥ 
SA_GV01_rvh1-10u-12001	RV_8,001.34c śaśvatī nāry abhicakṣyāha subhadram arya bhojanam bibharṣi //	śaśvatī nārī abhicakṣya āha su bhadram arya bhojanam bibharṣi 
SA_GV01_rvh1-10u-12002	RV_8,002.01a idaṃ vaso sutam andhaḥ pibā supūrṇam udaram /	idam vaso sutam andhaḥ piba su pūrṇam udaram 
SA_GV01_rvh1-10u-12003	RV_8,002.01c anābhayin rarimā te //	anābhayin rarimā te 
SA_GV01_rvh1-10u-12004	RV_8,002.02a nṛbhir dhūtaḥ suto aśnair avyo vāraiḥ paripūtaḥ /	nṛbhiḥ dhūtaḥ sutaḥ aśnaiḥ avyaḥ vāraiḥ paripūtaḥ 
SA_GV01_rvh1-10u-12005	RV_8,002.02c aśvo na nikto nadīṣu //	aśvaḥ na niktaḥ nadīṣu 
SA_GV01_rvh1-10u-12006	RV_8,002.03a taṃ te yavaṃ yathā gobhiḥ svādum akarma śrīṇantaḥ /	tam te yavam yathā gobhiḥ svādum akarma śrīṇantaḥ 
SA_GV01_rvh1-10u-12007	RV_8,002.03c indra tvāsmin sadhamāde //	indra tvā asmin sadhamāde 
SA_GV01_rvh1-10u-12008	RV_8,002.04a indra it somapā eka indraḥ sutapā viśvāyuḥ /	indraḥ id soma pāḥ ekaḥ indraḥ suta pāḥ viśvāyuḥ 
SA_GV01_rvh1-10u-12009	RV_8,002.04c antar devān martyāṃś ca //	antar devān martyān ca 
SA_GV01_rvh1-10u-12010	RV_8,002.05a na yaṃ śukro na durāśīr na tṛprā uruvyacasam /	na yam śukraḥ na durāśīḥ na tṛpraḥ uru vyacasam 
SA_GV01_rvh1-10u-12011	RV_8,002.05c apaspṛṇvate suhārdam //	apaspṛṇvate suhārdam 
SA_GV01_rvh1-10u-12012	RV_8,002.06a gobhir yad īm anye asman mṛgaṃ na vrā mṛgayante /	gobhiḥ yat īm anye asmat mṛgam na vrāḥ mṛgayante 
SA_GV01_rvh1-10u-12013	RV_8,002.06c abhitsaranti dhenubhiḥ //	abhitsaranti dhenubhiḥ 
SA_GV01_rvh1-10u-12014	RV_8,002.07a traya indrasya somāḥ sutāsaḥ santu devasya /	trayaḥ indrasya somāḥ sutāsaḥ santu devasya 
SA_GV01_rvh1-10u-12015	RV_8,002.07c sve kṣaye sutapāvnaḥ //	sve kṣaye suta pāvnaḥ 
SA_GV01_rvh1-10u-12016	RV_8,002.08a trayaḥ kośāsa ścotanti tisraś camvaḥ supūrṇāḥ /	trayaḥ kośāsaḥ ścotanti tisraḥ camvaḥ su pūrṇāḥ 
SA_GV01_rvh1-10u-12017	RV_8,002.08c samāne adhi bhārman //	samāne adhi bhārman 
SA_GV01_rvh1-10u-12018	RV_8,002.09a śucir asi puruniṣṭhāḥ kṣīrair madhyata āśīrtaḥ /	śuciḥ asi puru niṣṭhāḥ kṣīraiḥ madhyatas āśīrtaḥ 
SA_GV01_rvh1-10u-12019	RV_8,002.09c dadhnā mandiṣṭhaḥ śūrasya //	dadhnā mandiṣṭhaḥ śūrasya 
SA_GV01_rvh1-10u-12020	RV_8,002.10a ime ta indra somās tīvrā asme sutāsaḥ /	ime te indra somāḥ tīvrāḥ asme sutāsaḥ 
SA_GV01_rvh1-10u-12021	RV_8,002.10c śukrā āśiraṃ yācante //	śukrāḥ āśiram yācante 
SA_GV01_rvh1-10u-12022	RV_8,002.11a tāṃ āśiram puroḷāśam indremaṃ somaṃ śrīṇīhi /	tām āśiram puroḷāśam indra imam somam śrīṇīhi 
SA_GV01_rvh1-10u-12023	RV_8,002.11c revantaṃ hi tvā śṛṇomi //	revantam hi tvā śṛṇomi 
SA_GV01_rvh1-10u-12024	RV_8,002.12a hṛtsu pītāso yudhyante durmadāso na surāyām /	hṛtsu pītāsaḥ yudhyante durmadāsaḥ na surāyām 
SA_GV01_rvh1-10u-12025	RV_8,002.12c ūdhar na nagnā jarante //	ūdhar na nagnāḥ jarante 
SA_GV01_rvh1-10u-12026	RV_8,002.13a revāṃ id revata stotā syāt tvāvato maghonaḥ /	revān id revataḥ stotā syāt tvāvataḥ maghonaḥ 
SA_GV01_rvh1-10u-12027	RV_8,002.13c pred u harivaḥ śrutasya //	pra id u harivas śrutasya 
SA_GV01_rvh1-10u-12028	RV_8,002.14a ukthaṃ cana śasyamānam agor arir ā ciketa /	uktham cana śasyamānam agoḥ ariḥ ā ciketa 
SA_GV01_rvh1-10u-12029	RV_8,002.14c na gāyatraṃ gīyamānam //	na gāyatram gīyamānam 
SA_GV01_rvh1-10u-12030	RV_8,002.15a mā na indra pīyatnave mā śardhate parā dāḥ /	mā naḥ indra pīyatnave mā śardhate parā dāḥ 
SA_GV01_rvh1-10u-12031	RV_8,002.15c śikṣā śacīvaḥ śacībhiḥ //	śikṣa śacīvas śacībhiḥ 
SA_GV01_rvh1-10u-12032	RV_8,002.16a vayam u tvā tadidarthā indra tvāyantaḥ sakhāyaḥ /	vayam u tvā tadidarthāḥ indra tvāyantaḥ sakhāyaḥ 
SA_GV01_rvh1-10u-12033	RV_8,002.16c kaṇvā ukthebhir jarante //	kaṇvāḥ ukthebhiḥ jarante 
SA_GV01_rvh1-10u-12034	RV_8,002.17a na ghem anyad ā papana vajrinn apaso naviṣṭau /	na gha īm anyat ā papana vajrin apasaḥ naviṣṭau 
SA_GV01_rvh1-10u-12035	RV_8,002.17c taved u stomaṃ ciketa //	tava id u stomam ciketa 
SA_GV01_rvh1-10u-12036	RV_8,002.18a icchanti devāḥ sunvantaṃ na svapnāya spṛhayanti /	icchanti devāḥ sunvantam na svapnāya spṛhayanti 
SA_GV01_rvh1-10u-12037	RV_8,002.18c yanti pramādam atandrāḥ //	yanti pramādam atandrāḥ 
SA_GV01_rvh1-10u-12038	RV_8,002.19a o ṣu pra yāhi vājebhir mā hṛṇīthā abhy asmān /	ā u su pra yāhi vājebhiḥ mā hṛṇīthāḥ abhi asmān 
SA_GV01_rvh1-10u-12039	RV_8,002.19c mahāṃ iva yuvajāniḥ //	mahān iva yuva jāniḥ 
SA_GV01_rvh1-10u-12040	RV_8,002.20a mo ṣv adya durhaṇāvān sāyaṃ karad āre asmat /	mā u su adya durhaṇāvān sāyam karat āre asmat 
SA_GV01_rvh1-10u-12041	RV_8,002.20c aśrīra iva jāmātā //	aśrīraḥ iva jāmātā 
SA_GV01_rvh1-10u-12042	RV_8,002.21a vidmā hy asya vīrasya bhūridāvarīṃ sumatim /	vidma hi asya vīrasya bhūri dāvarīm sumatim 
SA_GV01_rvh1-10u-12043	RV_8,002.21c triṣu jātasya manāṃsi //	triṣu jātasya manāṃsi 
SA_GV01_rvh1-10u-12044	RV_8,002.22a ā tū ṣiñca kaṇvamantaṃ na ghā vidma śavasānāt /	ā tu siñca kaṇvamantam na ghā vidma śavasānāt 
SA_GV01_rvh1-10u-12045	RV_8,002.22c yaśastaraṃ śatamūteḥ //	yaśastaram śatamūteḥ 
SA_GV01_rvh1-10u-12046	RV_8,002.23a jyeṣṭhena sotar indrāya somaṃ vīrāya śakrāya /	jyeṣṭhena sotar indrāya somam vīrāya śakrāya 
SA_GV01_rvh1-10u-12047	RV_8,002.23c bharā piban naryāya //	bharā piban naryāya 
SA_GV01_rvh1-10u-12048	RV_8,002.24a yo vediṣṭho avyathiṣv aśvāvantaṃ jaritṛbhyaḥ /	yaḥ vediṣṭhaḥ avyathiṣu aśvāvantam jaritṛbhyaḥ 
SA_GV01_rvh1-10u-12049	RV_8,002.24c vājaṃ stotṛbhyo gomantam //	vājam stotṛbhyaḥ gomantam 
SA_GV01_rvh1-10u-12050	RV_8,002.25a panyam-panyam it sotāra ā dhāvata madyāya /	panyampanyam id sotāraḥ ā dhāvata madyāya 
SA_GV01_rvh1-10u-12051	RV_8,002.25c somaṃ vīrāya śūrāya //	somam vīrāya śūrāya 
SA_GV01_rvh1-10u-12052	RV_8,002.26a pātā vṛtrahā sutam ā ghā gaman nāre asmat /	pātā vṛtrahā sutam ā ghā gamat nā āre asmat 
SA_GV01_rvh1-10u-12053	RV_8,002.26c ni yamate śatamūtiḥ //	ni yamate śatamūtiḥ 
SA_GV01_rvh1-10u-12054	RV_8,002.27a eha harī brahmayujā śagmā vakṣataḥ sakhāyam /	ā iha harī brahma yujā śagmā vakṣataḥ sakhāyam 
SA_GV01_rvh1-10u-12055	RV_8,002.27c gīrbhiḥ śrutaṃ girvaṇasam //	gīrbhiḥ śrutam girvaṇasam 
SA_GV01_rvh1-10u-12056	RV_8,002.28a svādavaḥ somā ā yāhi śrītāḥ somā ā yāhi /	svādavaḥ somāḥ ā yāhi śrītāḥ somāḥ ā yāhi 
SA_GV01_rvh1-10u-12057	RV_8,002.28c śiprinn ṛṣīvaḥ śacīvo nāyam acchā sadhamādam //	śiprin ṛṣīvas śacīvas na ayam acchā sadhamādam 
SA_GV01_rvh1-10u-12058	RV_8,002.29a stutaś ca yās tvā vardhanti mahe rādhase nṛmṇāya /	stutaḥ ca yāḥ tvā vardhanti mahe rādhase nṛmṇāya 
SA_GV01_rvh1-10u-12059	RV_8,002.29c indra kāriṇaṃ vṛdhantaḥ //	indra kāriṇam vṛdhantaḥ 
SA_GV01_rvh1-10u-12060	RV_8,002.30a giraś ca yās te girvāha ukthā ca tubhyaṃ tāni /	giraḥ ca yāḥ te gir vāhaḥ ukthā ca tubhyam tāni 
SA_GV01_rvh1-10u-12061	RV_8,002.30c satrā dadhire śavāṃsi //	satrā dadhire śavāṃsi 
SA_GV01_rvh1-10u-12062	RV_8,002.31a eved eṣa tuvikūrmir vājāṃ eko vajrahastaḥ /	eva id eṣa tuvikūrmiḥ vājām ekaḥ vajra hastaḥ 
SA_GV01_rvh1-10u-12063	RV_8,002.31c sanād amṛkto dayate //	sanāt amṛktaḥ dayate 
SA_GV01_rvh1-10u-12064	RV_8,002.32a hantā vṛtraṃ dakṣiṇenendraḥ purū puruhūtaḥ /	hantā vṛtram dakṣiṇena indraḥ purū puruhūtaḥ 
SA_GV01_rvh1-10u-12065	RV_8,002.32c mahān mahībhiḥ śacībhiḥ //	mahān mahībhiḥ śacībhiḥ 
SA_GV01_rvh1-10u-12066	RV_8,002.33a yasmin viśvāś carṣaṇaya uta cyautnā jrayāṃsi ca /	yasmin viśvāḥ carṣaṇayaḥ uta cyautnā jrayāṃsi ca 
SA_GV01_rvh1-10u-12067	RV_8,002.33c anu ghen mandī maghonaḥ //	anu gha id mandī maghonaḥ 
SA_GV01_rvh1-10u-12068	RV_8,002.34a eṣa etāni cakārendro viśvā yo 'ti śṛṇve /	eṣaḥ etāni cakāra indraḥ viśvā yaḥ ti śṛṇve 
SA_GV01_rvh1-10u-12069	RV_8,002.34c vājadāvā maghonām //	vāja dāvā maghonām 
SA_GV01_rvh1-10u-12070	RV_8,002.35a prabhartā rathaṃ gavyantam apākāc cid yam avati /	prabhartā ratham gavyantam apākāt cit yam avati 
SA_GV01_rvh1-10u-12071	RV_8,002.35c ino vasu sa hi voḷhā //	inaḥ vasu sa hi voḷhā 
SA_GV01_rvh1-10u-12072	RV_8,002.36a sanitā vipro arvadbhir hantā vṛtraṃ nṛbhiḥ śūraḥ /	sanitā vipraḥ arvadbhiḥ hantā vṛtram nṛbhiḥ śūraḥ 
SA_GV01_rvh1-10u-12073	RV_8,002.36c satyo 'vitā vidhantam //	satyaḥ vitā vidhantam 
SA_GV01_rvh1-10u-12074	RV_8,002.37a yajadhvainam priyamedhā indraṃ satrācā manasā /	yajadhva enam priyamedhāḥ indram satrācā manasā 
SA_GV01_rvh1-10u-12075	RV_8,002.37c yo bhūt somaiḥ satyamadvā //	yaḥ bhūt somaiḥ satyamadvā 
SA_GV01_rvh1-10u-12076	RV_8,002.38a gāthaśravasaṃ satpatiṃ śravaskāmam purutmānam /	gātha śravasam sat patim śravaskāmam purutmānam 
SA_GV01_rvh1-10u-12077	RV_8,002.38c kaṇvāso gāta vājinam //	kaṇvāsaḥ gāta vājinam 
SA_GV01_rvh1-10u-12078	RV_8,002.39a ya ṛte cid gās padebhyo dāt sakhā nṛbhyaḥ śacīvān /	yaḥ ṛte cit gāḥ padebhyaḥ dāt sakhā nṛbhyaḥ śacīvān 
SA_GV01_rvh1-10u-12079	RV_8,002.39c ye asmin kāmam aśriyan //	ye asmin kāmam aśriyan 
SA_GV01_rvh1-10u-12080	RV_8,002.40a itthā dhīvantam adrivaḥ kāṇvam medhyātithim /	itthā dhīvantam adrivas kāṇvam medhyātithim 
SA_GV01_rvh1-10u-12081	RV_8,002.40c meṣo bhūto 'bhi yann ayaḥ //	meṣaḥ bhūtaḥ bhi yan ayaḥ 
SA_GV01_rvh1-10u-12082	RV_8,002.41a śikṣā vibhindo asmai catvāry ayutā dadat /	śikṣa vibhindo asmai catvāri ayutā dadat 
SA_GV01_rvh1-10u-12083	RV_8,002.41c aṣṭā paraḥ sahasrā //	aṣṭā paras sahasrā 
SA_GV01_rvh1-10u-12084	RV_8,002.42a uta su tye payovṛdhā mākī raṇasya naptyā /	uta su tye payaḥ vṛdhā mākī raṇasya naptyā 
SA_GV01_rvh1-10u-12085	RV_8,002.42c janitvanāya māmahe //	janitvanāya māmahe 
SA_GV01_rvh1-10u-12086	RV_8,003.01a pibā sutasya rasino matsvā na indra gomataḥ /	pibā sutasya rasinaḥ matsva naḥ indra gomataḥ 
SA_GV01_rvh1-10u-12087	RV_8,003.01c āpir no bodhi sadhamādyo vṛdhe 'smāṃ avantu te dhiyaḥ //	āpiḥ naḥ bodhi sadhamādyaḥ vṛdhe smām avantu te dhiyaḥ 
SA_GV01_rvh1-10u-12088	RV_8,003.02a bhūyāma te sumatau vājino vayam mā na star abhimātaye /	bhūyāma te sumatau vājinaḥ vayam mā naḥ star abhimātaye 
SA_GV01_rvh1-10u-12089	RV_8,003.02c asmāñ citrābhir avatād abhiṣṭibhir ā naḥ sumneṣu yāmaya //	asmām citrābhiḥ avatāt abhiṣṭibhiḥ ā naḥ sumneṣu yāmaya 
SA_GV01_rvh1-10u-12090	RV_8,003.03a imā u tvā purūvaso giro vardhantu yā mama /	imāḥ u tvā purūvaso giraḥ vardhantu yāḥ mama 
SA_GV01_rvh1-10u-12091	RV_8,003.03c pāvakavarṇāḥ śucayo vipaścito 'bhi stomair anūṣata //	pāvaka varṇāḥ śucayaḥ vipaścitaḥ bhiḥ stomaiḥ anūṣata 
SA_GV01_rvh1-10u-12092	RV_8,003.04a ayaṃ sahasram ṛṣibhiḥ sahaskṛtaḥ samudra iva paprathe /	ayam sahasram ṛṣibhiḥ sahaskṛtaḥ samudraḥ iva paprathe 
SA_GV01_rvh1-10u-12093	RV_8,003.04c satyaḥ so asya mahimā gṛṇe śavo yajñeṣu viprarājye //	satyaḥ saḥ asya mahimā gṛṇe śavaḥ yajñeṣu viprarājye 
SA_GV01_rvh1-10u-12094	RV_8,003.05a indram id devatātaya indram prayaty adhvare /	indram id devatātaye indram prayati adhvare 
SA_GV01_rvh1-10u-12095	RV_8,003.05c indraṃ samīke vanino havāmaha indraṃ dhanasya sātaye //	indram samīke vaninaḥ havāmahe indram dhanasya sātaye 
SA_GV01_rvh1-10u-12096	RV_8,003.06a indro mahnā rodasī paprathac chava indraḥ sūryam arocayat /	indraḥ mahnā rodasī paprathat śavaḥ indraḥ sūryam arocayat 
SA_GV01_rvh1-10u-12097	RV_8,003.06c indre ha viśvā bhuvanāni yemira indre suvānāsa indavaḥ //	indre ha viśvā bhuvanāni yemire indre suvānāsaḥ indavaḥ 
SA_GV01_rvh1-10u-12098	RV_8,003.07a abhi tvā pūrvapītaya indra stomebhir āyavaḥ /	abhi tvā pūrva pītaye indra stomebhiḥ āyavaḥ 
SA_GV01_rvh1-10u-12099	RV_8,003.07c samīcīnāsa ṛbhavaḥ sam asvaran rudrā gṛṇanta pūrvyam //	samīcīnāsaḥ ṛbhavaḥ sam asvaran rudrāḥ gṛṇanta pūrvyam 
SA_GV01_rvh1-10u-12100	RV_8,003.08a asyed indro vāvṛdhe vṛṣṇyaṃ śavo made sutasya viṣṇavi /	asya id indraḥ vāvṛdhe vṛṣṇyam śavaḥ made sutasya viṣṇavi 
SA_GV01_rvh1-10u-12101	RV_8,003.08c adyā tam asya mahimānam āyavo 'nu ṣṭuvanti pūrvathā //	adyā tam asya mahimānam āyavaḥ nu stuvanti pūrvathā 
SA_GV01_rvh1-10u-12102	RV_8,003.09a tat tvā yāmi suvīryaṃ tad brahma pūrvacittaye /	tat tvā yāmi su vīryam tat brahma pūrvacittaye 
SA_GV01_rvh1-10u-12103	RV_8,003.09c yenā yatibhyo bhṛgave dhane hite yena praskaṇvam āvitha //	yena yatibhyaḥ bhṛgave dhane hite yena praskaṇvam āvitha 
SA_GV01_rvh1-10u-12104	RV_8,003.10a yenā samudram asṛjo mahīr apas tad indra vṛṣṇi te śavaḥ /	yena samudram asṛjaḥ mahīḥ apaḥ tat indra vṛṣṇi te śavaḥ 
SA_GV01_rvh1-10u-12105	RV_8,003.10c sadyaḥ so asya mahimā na saṃnaśe yaṃ kṣoṇīr anucakrade //	sadyas saḥ asya mahimā na saṃnaśe yam kṣoṇīḥ anucakrade 
SA_GV01_rvh1-10u-12106	RV_8,003.11a śagdhī na indra yat tvā rayiṃ yāmi suvīryam /	śagdhi naḥ indra yat tvā rayim yāmi su vīryam 
SA_GV01_rvh1-10u-12107	RV_8,003.11c śagdhi vājāya prathamaṃ siṣāsate śagdhi stomāya pūrvya //	śagdhi vājāya prathamam siṣāsate śagdhi stomāya pūrvya 
SA_GV01_rvh1-10u-12108	RV_8,003.12a śagdhī no asya yad dha pauram āvitha dhiya indra siṣāsataḥ /	śagdhi naḥ asya yat ha pauram āvitha dhiyaḥ indra siṣāsataḥ 
SA_GV01_rvh1-10u-12109	RV_8,003.12c śagdhi yathā ruśamaṃ śyāvakaṃ kṛpam indra prāvaḥ svarṇaram //	śagdhi yathā ruśamam śyāvakam kṛpam indra prāvaḥ svarṇaram 
SA_GV01_rvh1-10u-12110	RV_8,003.13a kan navyo atasīnāṃ turo gṛṇīta martyaḥ /	kad navyaḥ atasīnām turaḥ gṛṇīta martyaḥ 
SA_GV01_rvh1-10u-12111	RV_8,003.13c nahī nv asya mahimānam indriyaṃ svar gṛṇanta ānaśuḥ //	nahi nu asya mahimānam indriyam svar gṛṇantaḥ ānaśuḥ 
SA_GV01_rvh1-10u-12112	RV_8,003.14a kad u stuvanta ṛtayanta devata ṛṣiḥ ko vipra ohate /	kad u stuvantaḥ ṛtayanta devataḥ ṛṣiḥ kaḥ vipraḥ ohate 
SA_GV01_rvh1-10u-12113	RV_8,003.14c kadā havam maghavann indra sunvataḥ kad u stuvata ā gamaḥ //	kadā havam maghavan indra sunvataḥ kad u stuvate ā gamaḥ 
SA_GV01_rvh1-10u-12114	RV_8,003.15a ud u tye madhumattamā gira stomāsa īrate /	ud u tye madhumattamāḥ giraḥ stomāsaḥ īrate 
SA_GV01_rvh1-10u-12115	RV_8,003.15c satrājito dhanasā akṣitotayo vājayanto rathā iva //	satrājitaḥ dhana sāḥ akṣita ūtayaḥ vājayantaḥ rathāḥ iva 
SA_GV01_rvh1-10u-12116	RV_8,003.16a kaṇvā iva bhṛgavaḥ sūryā iva viśvam id dhītam ānaśuḥ /	kaṇvāḥ iva bhṛgavaḥ sūryāḥ iva viśvam id dhītam ānaśuḥ 
SA_GV01_rvh1-10u-12117	RV_8,003.16c indraṃ stomebhir mahayanta āyavaḥ priyamedhāso asvaran //	indram stomebhiḥ mahayantaḥ āyavaḥ priyamedhāsaḥ asvaran 
SA_GV01_rvh1-10u-12118	RV_8,003.17a yukṣvā hi vṛtrahantama harī indra parāvataḥ /	yukṣvā hi vṛtra hantama harī indra parāvataḥ 
SA_GV01_rvh1-10u-12119	RV_8,003.17c arvācīno maghavan somapītaya ugra ṛṣvebhir ā gahi //	arvācīnaḥ maghavan soma pītaye ugraḥ ṛṣvebhiḥ ā gahi 
SA_GV01_rvh1-10u-12120	RV_8,003.18a ime hi te kāravo vāvaśur dhiyā viprāso medhasātaye /	ime hi te kāravaḥ vāvaśuḥ dhiyā viprāsaḥ medha sātaye 
SA_GV01_rvh1-10u-12121	RV_8,003.18c sa tvaṃ no maghavann indra girvaṇo veno na śṛṇudhī havam //	sa tvam naḥ maghavan indra girvaṇaḥ venaḥ na śṛṇudhi havam 
SA_GV01_rvh1-10u-12122	RV_8,003.19a nir indra bṛhatībhyo vṛtraṃ dhanubhyo asphuraḥ /	niḥ indra bṛhatībhyaḥ vṛtram dhanubhyaḥ asphuraḥ 
SA_GV01_rvh1-10u-12123	RV_8,003.19c nir arbudasya mṛgayasya māyino niḥ parvatasya gā ājaḥ //	niḥ arbudasya mṛgayasya māyinaḥ niḥ parvatasya gāḥ ājaḥ 
SA_GV01_rvh1-10u-12124	RV_8,003.20a nir agnayo rurucur nir u sūryo niḥ soma indriyo rasaḥ /	niḥ agnayaḥ rurucuḥ niḥ u sūryaḥ niḥ somaḥ indriyaḥ rasaḥ 
SA_GV01_rvh1-10u-12125	RV_8,003.20c nir antarikṣād adhamo mahām ahiṃ kṛṣe tad indra pauṃsyam //	niḥ antarikṣāt adhamaḥ mahām ahim kṛṣe tat indra pauṃsyam 
SA_GV01_rvh1-10u-12126	RV_8,003.21a yam me dur indro marutaḥ pākasthāmā kaurayāṇaḥ /	yam me duḥ indraḥ marutaḥ pākasthāmā kaurayāṇaḥ 
SA_GV01_rvh1-10u-12127	RV_8,003.21c viśveṣāṃ tmanā śobhiṣṭham upeva divi dhāvamānam //	viśveṣām tmanā śobhiṣṭham upa iva divi dhāvamānam 
SA_GV01_rvh1-10u-12128	RV_8,003.22a rohitam me pākasthāmā sudhuraṃ kakṣyaprām /	rohitam me pākasthāmā su dhuram kakṣya prām 
SA_GV01_rvh1-10u-12129	RV_8,003.22c adād rāyo vibodhanam //	adāt rāyaḥ vibodhanam 
SA_GV01_rvh1-10u-12130	RV_8,003.23a yasmā anye daśa prati dhuraṃ vahanti vahnayaḥ /	yasmai anye daśa prati dhuram vahanti vahnayaḥ 
SA_GV01_rvh1-10u-12131	RV_8,003.23c astaṃ vayo na tugryam //	astam vayaḥ na tugryam 
SA_GV01_rvh1-10u-12132	RV_8,003.24a ātmā pitus tanūr vāsa ojodā abhyañjanam /	ātmā pituḥ tanūḥ vāsaḥ ojaḥ dāḥ abhyañjanam 
SA_GV01_rvh1-10u-12133	RV_8,003.24c turīyam id rohitasya pākasthāmānam bhojaṃ dātāram abravam //	turīyam id rohitasya pākasthāmānam bhojam dātāram abravam 
SA_GV01_rvh1-10u-12134	RV_8,004.01a yad indra prāg apāg udaṅ nyag vā hūyase nṛbhiḥ /	yat indra prāk apāk udak nyak vā hūyase nṛbhiḥ 
SA_GV01_rvh1-10u-12135	RV_8,004.01c simā purū nṛṣūto asy ānave 'si praśardha turvaśe //	sima purū nṛṣūtaḥ asi ānave si praśardha turvaśe 
SA_GV01_rvh1-10u-12136	RV_8,004.02a yad vā rume ruśame śyāvake kṛpa indra mādayase sacā /	yat vā rume ruśame śyāvake kṛpe indra mādayase sacā 
SA_GV01_rvh1-10u-12137	RV_8,004.02c kaṇvāsas tvā brahmabhi stomavāhasa indrā yacchanty ā gahi //	kaṇvāsaḥ tvā brahmabhiḥ stoma vāhasaḥ indrāḥ yacchanti ā gahi 
SA_GV01_rvh1-10u-12138	RV_8,004.03a yathā gauro apā kṛtaṃ tṛṣyann ety averiṇam /	yathā gauraḥ apā kṛtam tṛṣyan eti ava iriṇam 
SA_GV01_rvh1-10u-12139	RV_8,004.03c āpitve naḥ prapitve tūyam ā gahi kaṇveṣu su sacā piba //	āpitve naḥ prapitve tūyam ā gahi kaṇveṣu su sacā piba 
SA_GV01_rvh1-10u-12140	RV_8,004.04a mandantu tvā maghavann indrendavo rādhodeyāya sunvate /	mandantu tvā maghavan indra indavaḥ rādhaḥ deyāya sunvate 
SA_GV01_rvh1-10u-12141	RV_8,004.04c āmuṣyā somam apibaś camū sutaṃ jyeṣṭhaṃ tad dadhiṣe sahaḥ //	āmuṣya somam apibaḥ camū sutam jyeṣṭham tat dadhiṣe sahaḥ 
SA_GV01_rvh1-10u-12142	RV_8,004.05a pra cakre sahasā saho babhañja manyum ojasā /	pra cakre sahasā sahaḥ babhañja manyum ojasā 
SA_GV01_rvh1-10u-12143	RV_8,004.05c viśve ta indra pṛtanāyavo yaho ni vṛkṣā iva yemire //	viśve te indra pṛtanāyavaḥ yaho ni vṛkṣāḥ iva yemire 
SA_GV01_rvh1-10u-12144	RV_8,004.06a sahasreṇeva sacate yavīyudhā yas ta ānaḷ upastutim /	sahasreṇa iva sacate yavīyudhā yaḥ te ānaṭ upastutim 
SA_GV01_rvh1-10u-12145	RV_8,004.06c putram prāvargaṃ kṛṇute suvīrye dāśnoti namauktibhiḥ //	putram prāvargam kṛṇute su vīrye dāśnoti namauktibhiḥ 
SA_GV01_rvh1-10u-12146	RV_8,004.07a mā bhema mā śramiṣmograsya sakhye tava /	mā bhema mā śramiṣma ugrasya sakhye tava 
SA_GV01_rvh1-10u-12147	RV_8,004.07c mahat te vṛṣṇo abhicakṣyaṃ kṛtam paśyema turvaśaṃ yadum //	mahat te vṛṣṇaḥ abhicakṣyam kṛtam paśyema turvaśam yadum 
SA_GV01_rvh1-10u-12148	RV_8,004.08a savyām anu sphigyaṃ vāvase vṛṣā na dāno asya roṣati /	savyām anu sphigyam vāvase vṛṣā na dānaḥ asya roṣati 
SA_GV01_rvh1-10u-12149	RV_8,004.08c madhvā sampṛktāḥ sāragheṇa dhenavas tūyam ehi dravā piba //	madhvā sampṛktāḥ sāragheṇa dhenavaḥ tūyam ehi drava piba 
SA_GV01_rvh1-10u-12150	RV_8,004.09a aśvī rathī surūpa id gomāṃ id indra te sakhā /	aśvī rathī surūpaḥ id gomān id indra te sakhā 
SA_GV01_rvh1-10u-12151	RV_8,004.09c śvātrabhājā vayasā sacate sadā candro yāti sabhām upa //	śvātra bhājā vayasā sacate sadā candraḥ yāti sabhām upa 
SA_GV01_rvh1-10u-12152	RV_8,004.10a ṛśyo na tṛṣyann avapānam ā gahi pibā somaṃ vaśāṃ anu /	ṛśyaḥ na tṛṣyan avapānam ā gahi pibā somam vaśām anu 
SA_GV01_rvh1-10u-12153	RV_8,004.10c nimeghamāno maghavan dive-diva ojiṣṭhaṃ dadhiṣe sahaḥ //	nimeghamānaḥ maghavan dive dive ojiṣṭham dadhiṣe sahaḥ 
SA_GV01_rvh1-10u-12154	RV_8,004.11a adhvaryo drāvayā tvaṃ somam indraḥ pipāsati /	adhvaryo drāvaya tvam somam indraḥ pipāsati 
SA_GV01_rvh1-10u-12155	RV_8,004.11c upa nūnaṃ yuyuje vṛṣaṇā harī ā ca jagāma vṛtrahā //	upa nūnam yuyuje vṛṣaṇā harī ā ca jagāma vṛtrahā 
SA_GV01_rvh1-10u-12156	RV_8,004.12a svayaṃ cit sa manyate dāśurir jano yatrā somasya tṛmpasi /	svayam cit sa manyate dāśuriḥ janaḥ yatra somasya tṛmpasi 
SA_GV01_rvh1-10u-12157	RV_8,004.12c idaṃ te annaṃ yujyaṃ samukṣitaṃ tasyehi pra dravā piba //	idam te annam yujyam samukṣitam tasya ihi pra drava piba 
SA_GV01_rvh1-10u-12158	RV_8,004.13a ratheṣṭhāyādhvaryavaḥ somam indrāya sotana /	ratheṣṭhāya adhvaryavaḥ somam indrāya sotana 
SA_GV01_rvh1-10u-12159	RV_8,004.13c adhi bradhnasyādrayo vi cakṣate sunvanto dāśvadhvaram //	adhi bradhnasya adrayaḥ vi cakṣate sunvantaḥ dāśu adhvaram 
SA_GV01_rvh1-10u-12160	RV_8,004.14a upa bradhnaṃ vāvātā vṛṣaṇā harī indram apasu vakṣataḥ /	upa bradhnam vāvātā vṛṣaṇā harī indram apasu vakṣataḥ 
SA_GV01_rvh1-10u-12161	RV_8,004.14c arvāñcaṃ tvā saptayo 'dhvaraśriyo vahantu savaned upa //	arvāñcam tvā saptayaḥ dhvara śriyaḥ vahantu savanā id upa 
SA_GV01_rvh1-10u-12162	RV_8,004.15a pra pūṣaṇaṃ vṛṇīmahe yujyāya purūvasum /	pra pūṣaṇam vṛṇīmahe yujyāya purūvasum 
SA_GV01_rvh1-10u-12163	RV_8,004.15c sa śakra śikṣa puruhūta no dhiyā tuje rāye vimocana //	sa śakra śikṣa puru hūta naḥ dhiyā tuje rāye vimocana 
SA_GV01_rvh1-10u-12164	RV_8,004.16a saṃ naḥ śiśīhi bhurijor iva kṣuraṃ rāsva rāyo vimocana /	sam naḥ śiśīhi bhurijoḥ iva kṣuram rāsva rāyaḥ vimocana 
SA_GV01_rvh1-10u-12165	RV_8,004.16c tve tan naḥ suvedam usriyaṃ vasu yaṃ tvaṃ hinoṣi martyam //	tve tat naḥ su vedam usriyam vasu yam tvam hinoṣi martyam 
SA_GV01_rvh1-10u-12166	RV_8,004.17a vemi tvā pūṣann ṛñjase vemi stotava āghṛṇe /	vemi tvā pūṣan ṛñjase vemi stotave āghṛṇe 
SA_GV01_rvh1-10u-12167	RV_8,004.17c na tasya vemy araṇaṃ hi tad vaso stuṣe pajrāya sāmne //	na tasya vemi araṇam hi tat vaso stuṣe pajrāya sāmne 
SA_GV01_rvh1-10u-12168	RV_8,004.18a parā gāvo yavasaṃ kac cid āghṛṇe nityaṃ rekṇo amartya /	parā gāvaḥ yavasam kad cit āghṛṇe nityam rekṇaḥ amartya 
SA_GV01_rvh1-10u-12169	RV_8,004.18c asmākam pūṣann avitā śivo bhava maṃhiṣṭho vājasātaye //	asmākam pūṣan avitā śivaḥ bhava maṃhiṣṭhaḥ vāja sātaye 
SA_GV01_rvh1-10u-12170	RV_8,004.19a sthūraṃ rādhaḥ śatāśvaṃ kuruṅgasya diviṣṭiṣu /	sthūram rādhaḥ śata aśvam kuruṅgasya diviṣṭiṣu 
SA_GV01_rvh1-10u-12171	RV_8,004.19c rājñas tveṣasya subhagasya rātiṣu turvaśeṣv amanmahi //	rājñaḥ tveṣasya subhagasya rātiṣu turvaśeṣu amanmahi 
SA_GV01_rvh1-10u-12172	RV_8,004.20a dhībhiḥ sātāni kāṇvasya vājinaḥ priyamedhair abhidyubhiḥ /	dhībhiḥ sātāni kāṇvasya vājinaḥ priyamedhaiḥ abhidyubhiḥ 
SA_GV01_rvh1-10u-12173	RV_8,004.20c ṣaṣṭiṃ sahasrānu nirmajām aje nir yūthāni gavām ṛṣiḥ //	ṣaṣṭim sahasrā anu nirmajām aje niḥ yūthāni gavām ṛṣiḥ 
SA_GV01_rvh1-10u-12174	RV_8,004.21a vṛkṣāś cin me abhipitve arāraṇuḥ /	vṛkṣāḥ cit me abhipitve arāraṇuḥ 
SA_GV01_rvh1-10u-12175	RV_8,004.21c gām bhajanta mehanāśvam bhajanta mehanā //	gām bhajanta mehanā aśvam bhajanta mehanā 
SA_GV01_rvh1-10u-12176	RV_8,005.01a dūrād iheva yat saty aruṇapsur aśiśvitat /	dūrāt iha iva yat satī aruṇapsuḥ aśiśvitat 
SA_GV01_rvh1-10u-12177	RV_8,005.01c vi bhānuṃ viśvadhātanat //	vi bhānum viśvadhā atanat 
SA_GV01_rvh1-10u-12178	RV_8,005.02a nṛvad dasrā manoyujā rathena pṛthupājasā /	nṛvat dasrā manaḥ yujā rathena pṛthu pājasā 
SA_GV01_rvh1-10u-12179	RV_8,005.02c sacethe aśvinoṣasam //	sacethe aśvinā uṣasam 
SA_GV01_rvh1-10u-12180	RV_8,005.03a yuvābhyāṃ vājinīvasū prati stomā adṛkṣata /	yuvābhyām vājinīvasū prati stomāḥ adṛkṣata 
SA_GV01_rvh1-10u-12181	RV_8,005.03c vācaṃ dūto yathohiṣe //	vācam dūtaḥ yathā ūhiṣe 
SA_GV01_rvh1-10u-12182	RV_8,005.04a purupriyā ṇa ūtaye purumandrā purūvasū /	puru priyā naḥ ūtaye puru mandrā purūvasū 
SA_GV01_rvh1-10u-12183	RV_8,005.04c stuṣe kaṇvāso aśvinā //	stuṣe kaṇvāsaḥ aśvinā 
SA_GV01_rvh1-10u-12184	RV_8,005.05a maṃhiṣṭhā vājasātameṣayantā śubhas patī /	maṃhiṣṭhā vāja sātamā iṣayantā śubhaḥ patī 
SA_GV01_rvh1-10u-12185	RV_8,005.05c gantārā dāśuṣo gṛham //	gantārā dāśuṣaḥ gṛham 
SA_GV01_rvh1-10u-12186	RV_8,005.06a tā sudevāya dāśuṣe sumedhām avitāriṇīm /	tā su devāya dāśuṣe su medhām a vitāriṇīm 
SA_GV01_rvh1-10u-12187	RV_8,005.06c ghṛtair gavyūtim ukṣatam //	ghṛtaiḥ gavyūtim ukṣatam 
SA_GV01_rvh1-10u-12188	RV_8,005.07a ā na stomam upa dravat tūyaṃ śyenebhir āśubhiḥ /	ā naḥ stomam upa dravat tūyam śyenebhiḥ āśubhiḥ 
SA_GV01_rvh1-10u-12189	RV_8,005.07c yātam aśvebhir aśvinā //	yātam aśvebhiḥ aśvinā 
SA_GV01_rvh1-10u-12190	RV_8,005.08a yebhis tisraḥ parāvato divo viśvāni rocanā /	yebhiḥ tisraḥ parāvataḥ divaḥ viśvāni rocanā 
SA_GV01_rvh1-10u-12191	RV_8,005.08c trīṃr aktūn paridīyathaḥ //	trīn aktūn paridīyathaḥ 
SA_GV01_rvh1-10u-12192	RV_8,005.09a uta no gomatīr iṣa uta sātīr aharvidā /	uta naḥ gomatīḥ iṣaḥ uta sātīḥ ahar vidā 
SA_GV01_rvh1-10u-12193	RV_8,005.09c vi pathaḥ sātaye sitam //	vi pathaḥ sātaye sitam 
SA_GV01_rvh1-10u-12194	RV_8,005.10a ā no gomantam aśvinā suvīraṃ surathaṃ rayim /	ā naḥ gomantam aśvinā su vīram su ratham rayim 
SA_GV01_rvh1-10u-12195	RV_8,005.10c voḷham aśvāvatīr iṣaḥ //	voḍham aśvāvatīḥ iṣaḥ 
SA_GV01_rvh1-10u-12196	RV_8,005.11a vāvṛdhānā śubhas patī dasrā hiraṇyavartanī /	vāvṛdhānā śubhaḥ patī dasrā hiraṇya vartanī 
SA_GV01_rvh1-10u-12197	RV_8,005.11c pibataṃ somyam madhu //	pibatam somyam madhu 
SA_GV01_rvh1-10u-12198	RV_8,005.12a asmabhyaṃ vājinīvasū maghavadbhyaś ca saprathaḥ /	asmabhyam vājinīvasū maghavadbhyaḥ ca saprathaḥ 
SA_GV01_rvh1-10u-12199	RV_8,005.12c chardir yantam adābhyam //	chardiḥ yantam adābhyam 
SA_GV01_rvh1-10u-12200	RV_8,005.13a ni ṣu brahma janānāṃ yāviṣṭaṃ tūyam ā gatam /	ni su brahma janānām yā āviṣṭam tūyam ā gatam 
SA_GV01_rvh1-10u-12201	RV_8,005.13c mo ṣv anyāṃ upāratam //	mā u su anyām upa aratam 
SA_GV01_rvh1-10u-12202	RV_8,005.14a asya pibatam aśvinā yuvam madasya cāruṇaḥ /	asya pibatam aśvinā yuvam madasya cāruṇaḥ 
SA_GV01_rvh1-10u-12203	RV_8,005.14c madhvo rātasya dhiṣṇyā //	madhvaḥ rātasya dhiṣṇyā 
SA_GV01_rvh1-10u-12204	RV_8,005.15a asme ā vahataṃ rayiṃ śatavantaṃ sahasriṇam /	asme ā vahatam rayim śatavantam sahasriṇam 
SA_GV01_rvh1-10u-12205	RV_8,005.15c purukṣuṃ viśvadhāyasam //	purukṣum viśva dhāyasam 
SA_GV01_rvh1-10u-12206	RV_8,005.16a purutrā cid dhi vāṃ narā vihvayante manīṣiṇaḥ /	purutrā cit hi vām narāḥ vihvayante manīṣiṇaḥ 
SA_GV01_rvh1-10u-12207	RV_8,005.16c vāghadbhir aśvinā gatam //	vāghadbhiḥ aśvinā gatam 
SA_GV01_rvh1-10u-12208	RV_8,005.17a janāso vṛktabarhiṣo haviṣmanto araṅkṛtaḥ /	janāsaḥ vṛkta barhiṣaḥ haviṣmantaḥ araṅkṛtaḥ 
SA_GV01_rvh1-10u-12209	RV_8,005.17c yuvāṃ havante aśvinā //	yuvām havante aśvinā 
SA_GV01_rvh1-10u-12210	RV_8,005.18a asmākam adya vām ayaṃ stomo vāhiṣṭho antamaḥ /	asmākam adya vām ayam stomaḥ vāhiṣṭhaḥ antamaḥ 
SA_GV01_rvh1-10u-12211	RV_8,005.18c yuvābhyām bhūtv aśvinā //	yuvābhyām bhūtu aśvinā 
SA_GV01_rvh1-10u-12212	RV_8,005.19a yo ha vām madhuno dṛtir āhito rathacarṣaṇe /	yaḥ ha vām madhunaḥ dṛtiḥ āhitaḥ rathacarṣaṇe 
SA_GV01_rvh1-10u-12213	RV_8,005.19c tataḥ pibatam aśvinā //	tatas pibatam aśvinā 
SA_GV01_rvh1-10u-12214	RV_8,005.20a tena no vājinīvasū paśve tokāya śaṃ gave /	tena naḥ vājinīvasū paśve tokāya śam gave 
SA_GV01_rvh1-10u-12215	RV_8,005.20c vahatam pīvarīr iṣaḥ //	vahatam pīvarīḥ iṣaḥ 
SA_GV01_rvh1-10u-12216	RV_8,005.21a uta no divyā iṣa uta sindhūṃr aharvidā /	uta naḥ divyāḥ iṣaḥ uta sindhūṃr ahar vidā 
SA_GV01_rvh1-10u-12217	RV_8,005.21c apa dvāreva varṣathaḥ //	apa dvārā iva varṣathaḥ 
SA_GV01_rvh1-10u-12218	RV_8,005.22a kadā vāṃ taugryo vidhat samudre jahito narā /	kadā vām taugryaḥ vidhat samudre jahitaḥ narā 
SA_GV01_rvh1-10u-12219	RV_8,005.22c yad vāṃ ratho vibhiṣ patāt //	yat vām rathaḥ vibhiḥ patāt 
SA_GV01_rvh1-10u-12220	RV_8,005.23a yuvaṃ kaṇvāya nāsatyā ṛpiriptāya harmye /	yuvam kaṇvāya nāsatyāḥ harmye 
SA_GV01_rvh1-10u-12221	RV_8,005.23c śaśvad ūtīr daśasyathaḥ //	śaśvat ūtīḥ daśasyathaḥ 
SA_GV01_rvh1-10u-12222	RV_8,005.24a tābhir ā yātam ūtibhir navyasībhiḥ suśastibhiḥ /	tābhiḥ ā yātam ūtibhiḥ navyasībhiḥ su śastibhiḥ 
SA_GV01_rvh1-10u-12223	RV_8,005.24c yad vāṃ vṛṣaṇvasū huve //	yat vām vṛṣaṇvasū huve 
SA_GV01_rvh1-10u-12224	RV_8,005.25a yathā cit kaṇvam āvatam priyamedham upastutam /	yathā cit kaṇvam āvatam priyamedham upastutam 
SA_GV01_rvh1-10u-12225	RV_8,005.25c atriṃ śiñjāram aśvinā //	atrim śiñjāram aśvinā 
SA_GV01_rvh1-10u-12226	RV_8,005.26a yathota kṛtvye dhane 'ṃśuṃ goṣv agastyam /	yathā uta kṛtvye dhane ṃśum goṣu agastyam 
SA_GV01_rvh1-10u-12227	RV_8,005.26c yathā vājeṣu sobharim //	yathā vājeṣu sobharim 
SA_GV01_rvh1-10u-12228	RV_8,005.27a etāvad vāṃ vṛṣaṇvasū ato vā bhūyo aśvinā /	etāvat vām vṛṣaṇvasū atas vā bhūyaḥ aśvinā 
SA_GV01_rvh1-10u-12229	RV_8,005.27c gṛṇantaḥ sumnam īmahe //	gṛṇantaḥ sumnam īmahe 
SA_GV01_rvh1-10u-12230	RV_8,005.28a rathaṃ hiraṇyavandhuraṃ hiraṇyābhīśum aśvinā /	ratham hiraṇya vandhuram hiraṇya abhīśum aśvinā 
SA_GV01_rvh1-10u-12231	RV_8,005.28c ā hi sthātho divispṛśam //	ā hi sthāthaḥ divispṛśam 
SA_GV01_rvh1-10u-12232	RV_8,005.29a hiraṇyayī vāṃ rabhir īṣā akṣo hiraṇyayaḥ /	hiraṇyayī vām rabhiḥ īṣāḥ akṣaḥ hiraṇyayaḥ 
SA_GV01_rvh1-10u-12233	RV_8,005.29c ubhā cakrā hiraṇyayā //	ubhā cakrā hiraṇyayā 
SA_GV01_rvh1-10u-12234	RV_8,005.30a tena no vājinīvasū parāvataś cid ā gatam /	tena naḥ vājinīvasū parāvataḥ cit ā gatam 
SA_GV01_rvh1-10u-12235	RV_8,005.30c upemāṃ suṣṭutim mama //	upa imām suṣṭutim mama 
SA_GV01_rvh1-10u-12236	RV_8,005.31a ā vahethe parākāt pūrvīr aśnantāv aśvinā /	ā vahethe parākāt pūrvīḥ aśnantau aśvinā 
SA_GV01_rvh1-10u-12237	RV_8,005.31c iṣo dāsīr amartyā //	iṣaḥ dāsīḥ amartyā 
SA_GV01_rvh1-10u-12238	RV_8,005.32a ā no dyumnair ā śravobhir ā rāyā yātam aśvinā /	ā naḥ dyumnaiḥ ā śravobhiḥ ā rāyā yātam aśvinā 
SA_GV01_rvh1-10u-12239	RV_8,005.32c puruścandrā nāsatyā //	puru ścandrā nāsatyā 
SA_GV01_rvh1-10u-12240	RV_8,005.33a eha vām pruṣitapsavo vayo vahantu parṇinaḥ /	ā iha vām pruṣitapsavaḥ vayaḥ vahantu parṇinaḥ 
SA_GV01_rvh1-10u-12241	RV_8,005.33c acchā svadhvaraṃ janam //	acchā su adhvaram janam 
SA_GV01_rvh1-10u-12242	RV_8,005.34a rathaṃ vām anugāyasaṃ ya iṣā vartate saha /	ratham vām anugāyasam yaḥ iṣā vartate saha 
SA_GV01_rvh1-10u-12243	RV_8,005.34c na cakram abhi bādhate //	na cakram abhi bādhate 
SA_GV01_rvh1-10u-12244	RV_8,005.35a hiraṇyayena rathena dravatpāṇibhir aśvaiḥ /	hiraṇyayena rathena dravat pāṇibhiḥ aśvaiḥ 
SA_GV01_rvh1-10u-12245	RV_8,005.35c dhījavanā nāsatyā //	dhī javanā nāsatyā 
SA_GV01_rvh1-10u-12246	RV_8,005.36a yuvam mṛgaṃ jāgṛvāṃsaṃ svadatho vā vṛṣaṇvasū /	yuvam mṛgam jāgṛvāṃsam svadathaḥ vā vṛṣaṇvasū 
SA_GV01_rvh1-10u-12247	RV_8,005.36c tā naḥ pṛṅktam iṣā rayim //	tā naḥ pṛṅktam iṣā rayim 
SA_GV01_rvh1-10u-12248	RV_8,005.37a tā me aśvinā sanīnāṃ vidyātaṃ navānām /	tā me aśvinā sanīnām vidyātam navānām 
SA_GV01_rvh1-10u-12249	RV_8,005.37c yathā cic caidyaḥ kaśuḥ śatam uṣṭrānāṃ dadat sahasrā daśa gonām //	yathā cit caidyaḥ kaśuḥ śatam uṣṭrānām dadat sahasrā daśa gonām 
SA_GV01_rvh1-10u-12250	RV_8,005.38a yo me hiraṇyasaṃdṛśo daśa rājño amaṃhata /	yaḥ me hiraṇya saṃdṛśaḥ daśa rājñaḥ amaṃhata 
SA_GV01_rvh1-10u-12251	RV_8,005.38c adhaspadā ic caidyasya kṛṣṭayaś carmamnā abhito janāḥ //	adhaspadāḥ id caidyasya kṛṣṭayaḥ carmamnāḥ abhitas janāḥ 
SA_GV01_rvh1-10u-12252	RV_8,005.39a mākir enā pathā gād yeneme yanti cedayaḥ /	mākir enā pathā gāt yena ime yanti cedayaḥ 
SA_GV01_rvh1-10u-12253	RV_8,005.39c anyo net sūrir ohate bhūridāvattaro janaḥ //	anyaḥ na id sūriḥ ohate bhūri dāvattaraḥ janaḥ 
SA_GV01_rvh1-10u-12254	RV_8,006.01a mahāṃ indro ya ojasā parjanyo vṛṣṭimāṃ iva /	mahān indraḥ yaḥ ojasā parjanyaḥ vṛṣṭimān iva 
SA_GV01_rvh1-10u-12255	RV_8,006.01c stomair vatsasya vāvṛdhe //	stomaiḥ vatsasya vāvṛdhe 
SA_GV01_rvh1-10u-12256	RV_8,006.02a prajām ṛtasya piprataḥ pra yad bharanta vahnayaḥ /	prajām ṛtasya piprataḥ pra yat bharanta vahnayaḥ 
SA_GV01_rvh1-10u-12257	RV_8,006.02c viprā ṛtasya vāhasā //	viprāḥ ṛtasya vāhasā 
SA_GV01_rvh1-10u-12258	RV_8,006.03a kaṇvā indraṃ yad akrata stomair yajñasya sādhanam /	kaṇvāḥ indram yat akrata stomaiḥ yajñasya sādhanam 
SA_GV01_rvh1-10u-12259	RV_8,006.03c jāmi bruvata āyudham //	jāmi bruvate āyudham 
SA_GV01_rvh1-10u-12260	RV_8,006.04a sam asya manyave viśo viśvā namanta kṛṣṭayaḥ /	sam asya manyave viśaḥ viśvāḥ namanta kṛṣṭayaḥ 
SA_GV01_rvh1-10u-12261	RV_8,006.04c samudrāyeva sindhavaḥ //	samudrāya iva sindhavaḥ 
SA_GV01_rvh1-10u-12262	RV_8,006.05a ojas tad asya titviṣa ubhe yat samavartayat /	ojaḥ tat asya titviṣe ubhe yat samavartayat 
SA_GV01_rvh1-10u-12263	RV_8,006.05c indraś carmeva rodasī //	indraḥ carma iva rodasī 
SA_GV01_rvh1-10u-12264	RV_8,006.06a vi cid vṛtrasya dodhato vajreṇa śataparvaṇā /	vi cit vṛtrasya dodhataḥ vajreṇa śata parvaṇā 
SA_GV01_rvh1-10u-12265	RV_8,006.06c śiro bibheda vṛṣṇinā //	śiraḥ bibheda vṛṣṇinā 
SA_GV01_rvh1-10u-12266	RV_8,006.07a imā abhi pra ṇonumo vipām agreṣu dhītayaḥ /	imāḥ abhi pra nonumaḥ vipām agreṣu dhītayaḥ 
SA_GV01_rvh1-10u-12267	RV_8,006.07c agneḥ śocir na didyutaḥ //	agneḥ śociḥ na didyutaḥ 
SA_GV01_rvh1-10u-12268	RV_8,006.08a guhā satīr upa tmanā pra yac chocanta dhītayaḥ /	guhā satīḥ upa tmanā pra yat śocanta dhītayaḥ 
SA_GV01_rvh1-10u-12269	RV_8,006.08c kaṇvā ṛtasya dhārayā //	kaṇvāḥ ṛtasya dhārayā 
SA_GV01_rvh1-10u-12270	RV_8,006.09a pra tam indra naśīmahi rayiṃ gomantam aśvinam /	pra tam indra naśīmahi rayim gomantam aśvinam 
SA_GV01_rvh1-10u-12271	RV_8,006.09c pra brahma pūrvacittaye //	pra brahma pūrvacittaye 
SA_GV01_rvh1-10u-12272	RV_8,006.10a aham id dhi pituṣ pari medhām ṛtasya jagrabha /	aham id hi pituḥ pari medhām ṛtasya jagrabha 
SA_GV01_rvh1-10u-12273	RV_8,006.10c ahaṃ sūrya ivājani //	aham sūrye iva ajani 
SA_GV01_rvh1-10u-12274	RV_8,006.11a aham pratnena manmanā giraḥ śumbhāmi kaṇvavat /	aham pratnena manmanā giraḥ śumbhāmi kaṇva vat 
SA_GV01_rvh1-10u-12275	RV_8,006.11c yenendraḥ śuṣmam id dadhe //	yena indraḥ śuṣmam id dadhe 
SA_GV01_rvh1-10u-12276	RV_8,006.12a ye tvām indra na tuṣṭuvur ṛṣayo ye ca tuṣṭuvuḥ /	ye tvām indra na tuṣṭuvuḥ ṛṣayaḥ ye ca tuṣṭuvuḥ 
SA_GV01_rvh1-10u-12277	RV_8,006.12c mamed vardhasva suṣṭutaḥ //	mama id vardhasva suṣṭutaḥ 
SA_GV01_rvh1-10u-12278	RV_8,006.13a yad asya manyur adhvanīd vi vṛtram parvaśo rujan /	yat asya manyuḥ adhvanīt vi vṛtram parvaśas rujan 
SA_GV01_rvh1-10u-12279	RV_8,006.13c apaḥ samudram airayat //	apaḥ samudram airayat 
SA_GV01_rvh1-10u-12280	RV_8,006.14a ni śuṣṇa indra dharṇasiṃ vajraṃ jaghantha dasyavi /	ni śuṣṇe indra dharṇasim vajram jaghantha dasyavi 
SA_GV01_rvh1-10u-12281	RV_8,006.14c vṛṣā hy ugra śṛṇviṣe //	vṛṣā hi ugra śṛṇviṣe 
SA_GV01_rvh1-10u-12282	RV_8,006.15a na dyāva indram ojasā nāntarikṣāṇi vajriṇam /	na dyāvaḥ indram ojasā na antarikṣāṇi vajriṇam 
SA_GV01_rvh1-10u-12283	RV_8,006.15c na vivyacanta bhūmayaḥ //	na vivyacanta bhūmayaḥ 
SA_GV01_rvh1-10u-12284	RV_8,006.16a yas ta indra mahīr apa stabhūyamāna āśayat /	yaḥ te indra mahīḥ apaḥ stabhūyamānaḥ āśayat 
SA_GV01_rvh1-10u-12285	RV_8,006.16c ni tam padyāsu śiśnathaḥ //	ni tam padyāsu śiśnathaḥ 
SA_GV01_rvh1-10u-12286	RV_8,006.17a ya ime rodasī mahī samīcī samajagrabhīt /	yaḥ ime rodasī mahī samīcī samajagrabhīt 
SA_GV01_rvh1-10u-12287	RV_8,006.17c tamobhir indra taṃ guhaḥ //	tamobhiḥ indra tam guhaḥ 
SA_GV01_rvh1-10u-12288	RV_8,006.18a ya indra yatayas tvā bhṛgavo ye ca tuṣṭuvuḥ /	ye indra yatayaḥ tvā bhṛgavaḥ ye ca tuṣṭuvuḥ 
SA_GV01_rvh1-10u-12289	RV_8,006.18c mamed ugra śrudhī havam //	mama id ugra śrudhi havam 
SA_GV01_rvh1-10u-12290	RV_8,006.19a imās ta indra pṛśnayo ghṛtaṃ duhata āśiram /	imāḥ te indra pṛśnayaḥ ghṛtam duhate āśiram 
SA_GV01_rvh1-10u-12291	RV_8,006.19c enām ṛtasya pipyuṣīḥ //	enām ṛtasya pipyuṣīḥ 
SA_GV01_rvh1-10u-12292	RV_8,006.20a yā indra prasvas tvāsā garbham acakriran /	yāḥ indra prasvaḥ tvāsā garbham acakriran 
SA_GV01_rvh1-10u-12293	RV_8,006.20c pari dharmeva sūryam //	pari dharmā iva sūryam 
SA_GV01_rvh1-10u-12294	RV_8,006.21a tvām ic chavasas pate kaṇvā ukthena vāvṛdhuḥ /	tvām id śavasaḥ pate kaṇvāḥ ukthena vāvṛdhuḥ 
SA_GV01_rvh1-10u-12295	RV_8,006.21c tvāṃ sutāsa indavaḥ //	tvām sutāsaḥ indavaḥ 
SA_GV01_rvh1-10u-12296	RV_8,006.22a taved indra praṇītiṣūta praśastir adrivaḥ /	tava id indra praṇītiṣu uta praśastiḥ adrivas 
SA_GV01_rvh1-10u-12297	RV_8,006.22c yajño vitantasāyyaḥ //	yajñaḥ vitantasāyyaḥ 
SA_GV01_rvh1-10u-12298	RV_8,006.23a ā na indra mahīm iṣam puraṃ na darṣi gomatīm /	ā naḥ indra mahīm iṣam puram na darṣi gomatīm 
SA_GV01_rvh1-10u-12299	RV_8,006.23c uta prajāṃ suvīryam //	uta prajām su vīryam 
SA_GV01_rvh1-10u-12300	RV_8,006.24a uta tyad āśvaśvyaṃ yad indra nāhuṣīṣv ā /	uta tyad āśu aśvyam yat indra nāhuṣīṣu ā 
SA_GV01_rvh1-10u-12301	RV_8,006.24c agre vikṣu pradīdayat //	agre vikṣu pradīdayat 
SA_GV01_rvh1-10u-12302	RV_8,006.25a abhi vrajaṃ na tatniṣe sūra upākacakṣasam /	abhi vrajam na tatniṣe sūraḥ upāka cakṣasam 
SA_GV01_rvh1-10u-12303	RV_8,006.25c yad indra mṛḷayāsi naḥ //	yat indra mṛḍayāsi naḥ 
SA_GV01_rvh1-10u-12304	RV_8,006.26a yad aṅga taviṣīyasa indra prarājasi kṣitīḥ /	yat aṅga taviṣīyase indra prarājasi kṣitīḥ 
SA_GV01_rvh1-10u-12305	RV_8,006.26c mahāṃ apāra ojasā //	mahān apāraḥ ojasā 
SA_GV01_rvh1-10u-12306	RV_8,006.27a taṃ tvā haviṣmatīr viśa upa bruvata ūtaye /	tam tvā haviṣmatīḥ viśaḥ upa bruvate ūtaye 
SA_GV01_rvh1-10u-12307	RV_8,006.27c urujrayasam indubhiḥ //	uru jrayasam indubhiḥ 
SA_GV01_rvh1-10u-12308	RV_8,006.28a upahvare girīṇāṃ saṃgathe ca nadīnām /	upahvare girīṇām saṃgathe ca nadīnām 
SA_GV01_rvh1-10u-12309	RV_8,006.28c dhiyā vipro ajāyata //	dhiyā vipraḥ ajāyata 
SA_GV01_rvh1-10u-12310	RV_8,006.29a ataḥ samudram udvataś cikitvāṃ ava paśyati /	atas samudram udvataḥ cikitvān ava paśyati 
SA_GV01_rvh1-10u-12311	RV_8,006.29c yato vipāna ejati //	yatas vipānaḥ ejati 
SA_GV01_rvh1-10u-12312	RV_8,006.30a ād it pratnasya retaso jyotiṣ paśyanti vāsaram /	āt id pratnasya retasaḥ jyotiḥ paśyanti vāsaram 
SA_GV01_rvh1-10u-12313	RV_8,006.30c paro yad idhyate divā //	paras yat idhyate divā 
SA_GV01_rvh1-10u-12314	RV_8,006.31a kaṇvāsa indra te matiṃ viśve vardhanti pauṃsyam /	kaṇvāsaḥ indra te matim viśve vardhanti pauṃsyam 
SA_GV01_rvh1-10u-12315	RV_8,006.31c uto śaviṣṭha vṛṣṇyam //	uta u śaviṣṭha vṛṣṇyam 
SA_GV01_rvh1-10u-12316	RV_8,006.32a imām ma indra suṣṭutiṃ juṣasva pra su mām ava /	imām me indra suṣṭutim juṣasva pra su mām ava 
SA_GV01_rvh1-10u-12317	RV_8,006.32c uta pra vardhayā matim //	uta pra vardhaya matim 
SA_GV01_rvh1-10u-12318	RV_8,006.33a uta brahmaṇyā vayaṃ tubhyam pravṛddha vajrivaḥ /	uta brahmaṇyāḥ vayam tubhyam pravṛddha vajrivas 
SA_GV01_rvh1-10u-12319	RV_8,006.33c viprā atakṣma jīvase //	viprāḥ atakṣma jīvase 
SA_GV01_rvh1-10u-12320	RV_8,006.34a abhi kaṇvā anūṣatāpo na pravatā yatīḥ /	abhi kaṇvāḥ anūṣata apaḥ na pravatā yatīḥ 
SA_GV01_rvh1-10u-12321	RV_8,006.34c indraṃ vananvatī matiḥ //	indram vananvatī matiḥ 
SA_GV01_rvh1-10u-12322	RV_8,006.35a indram ukthāni vāvṛdhuḥ samudram iva sindhavaḥ /	indram ukthāni vāvṛdhuḥ samudram iva sindhavaḥ 
SA_GV01_rvh1-10u-12323	RV_8,006.35c anuttamanyum ajaram //	anutta manyum ajaram 
SA_GV01_rvh1-10u-12324	RV_8,006.36a ā no yāhi parāvato haribhyāṃ haryatābhyām /	ā naḥ yāhi parāvataḥ haribhyām haryatābhyām 
SA_GV01_rvh1-10u-12325	RV_8,006.36c imam indra sutam piba //	imam indra sutam piba 
SA_GV01_rvh1-10u-12326	RV_8,006.37a tvām id vṛtrahantama janāso vṛktabarhiṣaḥ /	tvām id vṛtra hantama janāsaḥ vṛkta barhiṣaḥ 
SA_GV01_rvh1-10u-12327	RV_8,006.37c havante vājasātaye //	havante vājasātaye 
SA_GV01_rvh1-10u-12328	RV_8,006.38a anu tvā rodasī ubhe cakraṃ na varty etaśam /	anu tvā rodasī ubhe cakram na varti etaśam 
SA_GV01_rvh1-10u-12329	RV_8,006.38c anu suvānāsa indavaḥ //	anu suvānāsaḥ indavaḥ 
SA_GV01_rvh1-10u-12330	RV_8,006.39a mandasvā su svarṇara utendra śaryaṇāvati /	mandasva su svarṇare uta indra śaryaṇāvati 
SA_GV01_rvh1-10u-12331	RV_8,006.39c matsvā vivasvato matī //	matsva vivasvataḥ matī 
SA_GV01_rvh1-10u-12332	RV_8,006.40a vāvṛdhāna upa dyavi vṛṣā vajry aroravīt /	vāvṛdhānaḥ upa dyavi vṛṣā vajrī aroravīt 
SA_GV01_rvh1-10u-12333	RV_8,006.40c vṛtrahā somapātamaḥ //	vṛtra hā soma pātamaḥ 
SA_GV01_rvh1-10u-12334	RV_8,006.41a ṛṣir hi pūrvajā asy eka īśāna ojasā /	ṛṣiḥ hi pūrva jāḥ asi ekaḥ īśānaḥ ojasā 
SA_GV01_rvh1-10u-12335	RV_8,006.41c indra coṣkūyase vasu //	indra coṣkūyase vasu 
SA_GV01_rvh1-10u-12336	RV_8,006.42a asmākaṃ tvā sutāṃ upa vītapṛṣṭhā abhi prayaḥ /	asmākam tvā sutām upa vīta pṛṣṭhāḥ abhi prayaḥ 
SA_GV01_rvh1-10u-12337	RV_8,006.42c śataṃ vahantu harayaḥ //	śatam vahantu harayaḥ 
SA_GV01_rvh1-10u-12338	RV_8,006.43a imāṃ su pūrvyāṃ dhiyam madhor ghṛtasya pipyuṣīm /	imām su pūrvyām dhiyam madhoḥ ghṛtasya pipyuṣīm 
SA_GV01_rvh1-10u-12339	RV_8,006.43c kaṇvā ukthena vāvṛdhuḥ //	kaṇvāḥ ukthena vāvṛdhuḥ 
SA_GV01_rvh1-10u-12340	RV_8,006.44a indram id vimahīnām medhe vṛṇīta martyaḥ /	indram id vimahīnām medhe vṛṇīta martyaḥ 
SA_GV01_rvh1-10u-12341	RV_8,006.44c indraṃ saniṣyur ūtaye //	indram saniṣyuḥ ūtaye 
SA_GV01_rvh1-10u-12342	RV_8,006.45a arvāñcaṃ tvā puruṣṭuta priyamedhastutā harī /	arvāñcam tvā puruṣṭuta priyamedha stutā harī 
SA_GV01_rvh1-10u-12343	RV_8,006.45c somapeyāya vakṣataḥ //	soma peyāya vakṣataḥ 
SA_GV01_rvh1-10u-12344	RV_8,006.46a śatam ahaṃ tirindire sahasram parśāv ā dade /	śatam aham tirindire sahasram parśau ā dade 
SA_GV01_rvh1-10u-12345	RV_8,006.46c rādhāṃsi yādvānām //	rādhāṃsi yādvānām 
SA_GV01_rvh1-10u-12346	RV_8,006.47a trīṇi śatāny arvatāṃ sahasrā daśa gonām /	trīṇi śatāni arvatām sahasrā daśa gonām 
SA_GV01_rvh1-10u-12347	RV_8,006.47c daduṣ pajrāya sāmne //	daduḥ pajrāya sāmne 
SA_GV01_rvh1-10u-12348	RV_8,006.48a ud ānaṭ kakuho divam uṣṭrāñ caturyujo dadat /	ud ānaṭ kakuhaḥ divam uṣṭrām catur yujaḥ dadat 
SA_GV01_rvh1-10u-12349	RV_8,006.48c śravasā yādvaṃ janam //	śravasā yādvam janam 
SA_GV01_rvh1-10u-12350	RV_8,007.01a pra yad vas triṣṭubham iṣam maruto vipro akṣarat /	pra yat vaḥ triṣṭubham iṣam marutaḥ vipraḥ akṣarat 
SA_GV01_rvh1-10u-12351	RV_8,007.01c vi parvateṣu rājatha //	vi parvateṣu rājatha 
SA_GV01_rvh1-10u-12352	RV_8,007.02a yad aṅga taviṣīyavo yāmaṃ śubhrā acidhvam /	yat aṅga taviṣīyavaḥ yāmam śubhrāḥ acidhvam 
SA_GV01_rvh1-10u-12353	RV_8,007.02c ni parvatā ahāsata //	ni parvatāḥ ahāsata 
SA_GV01_rvh1-10u-12354	RV_8,007.03a ud īrayanta vāyubhir vāśrāsaḥ pṛśnimātaraḥ /	ud īrayanta vāyubhiḥ vāśrāsaḥ pṛśni mātaraḥ 
SA_GV01_rvh1-10u-12355	RV_8,007.03c dhukṣanta pipyuṣīm iṣam //	dhukṣanta pipyuṣīm iṣam 
SA_GV01_rvh1-10u-12356	RV_8,007.04a vapanti maruto miham pra vepayanti parvatān /	vapanti marutaḥ miham pra vepayanti parvatān 
SA_GV01_rvh1-10u-12357	RV_8,007.04c yad yāmaṃ yānti vāyubhiḥ //	yat yāmam yānti vāyubhiḥ 
SA_GV01_rvh1-10u-12358	RV_8,007.05a ni yad yāmāya vo girir ni sindhavo vidharmaṇe /	ni yat yāmāya vaḥ giriḥ ni sindhavaḥ vidharmaṇe 
SA_GV01_rvh1-10u-12359	RV_8,007.05c mahe śuṣmāya yemire //	mahe śuṣmāya yemire 
SA_GV01_rvh1-10u-12360	RV_8,007.06a yuṣmāṃ u naktam ūtaye yuṣmān divā havāmahe /	yuṣmān u naktam ūtaye yuṣmān divā havāmahe 
SA_GV01_rvh1-10u-12361	RV_8,007.06c yuṣmān prayaty adhvare //	yuṣmān prayati adhvare 
SA_GV01_rvh1-10u-12362	RV_8,007.07a ud u tye aruṇapsavaś citrā yāmebhir īrate /	ud u tye aruṇapsavaḥ citrāḥ yāmebhiḥ īrate 
SA_GV01_rvh1-10u-12363	RV_8,007.07c vāśrā adhi ṣṇunā divaḥ //	vāśrāḥ adhi snunā divaḥ 
SA_GV01_rvh1-10u-12364	RV_8,007.08a sṛjanti raśmim ojasā panthāṃ sūryāya yātave /	sṛjanti raśmim ojasā panthām sūryāya yātave 
SA_GV01_rvh1-10u-12365	RV_8,007.08c te bhānubhir vi tasthire //	te bhānubhiḥ vi tasthire 
SA_GV01_rvh1-10u-12366	RV_8,007.09a imām me maruto giram imaṃ stomam ṛbhukṣaṇaḥ /	imām me marutaḥ giram imam stomam ṛbhukṣaṇaḥ 
SA_GV01_rvh1-10u-12367	RV_8,007.09c imam me vanatā havam //	imam me vanata havam 
SA_GV01_rvh1-10u-12368	RV_8,007.10a trīṇi sarāṃsi pṛśnayo duduhre vajriṇe madhu /	trīṇi sarāṃsi pṛśnayaḥ duduhre vajriṇe madhu 
SA_GV01_rvh1-10u-12369	RV_8,007.10c utsaṃ kavandham udriṇam //	utsam kabandham udriṇam 
SA_GV01_rvh1-10u-12370	RV_8,007.11a maruto yad dha vo divaḥ sumnāyanto havāmahe /	marutaḥ yat ha vaḥ divaḥ sumnāyantaḥ havāmahe 
SA_GV01_rvh1-10u-12371	RV_8,007.11c ā tū na upa gantana //	ā tū naḥ upa gantana 
SA_GV01_rvh1-10u-12372	RV_8,007.12a yūyaṃ hi ṣṭhā sudānavo rudrā ṛbhukṣaṇo dame /	yūyam hi stha sudānavaḥ rudrāḥ ṛbhukṣaṇaḥ dame 
SA_GV01_rvh1-10u-12373	RV_8,007.12c uta pracetaso made //	uta pracetasaḥ made 
SA_GV01_rvh1-10u-12374	RV_8,007.13a ā no rayim madacyutam purukṣuṃ viśvadhāyasam /	ā naḥ rayim mada cyutam purukṣum viśva dhāyasam 
SA_GV01_rvh1-10u-12375	RV_8,007.13c iyartā maruto divaḥ //	iyarta marutaḥ divaḥ 
SA_GV01_rvh1-10u-12376	RV_8,007.14a adhīva yad girīṇāṃ yāmaṃ śubhrā acidhvam /	adhi iva yat girīṇām yāmam śubhrāḥ acidhvam 
SA_GV01_rvh1-10u-12377	RV_8,007.14c suvānair mandadhva indubhiḥ //	suvānaiḥ mandadhve indubhiḥ 
SA_GV01_rvh1-10u-12378	RV_8,007.15a etāvataś cid eṣāṃ sumnam bhikṣeta martyaḥ /	etāvataḥ cit eṣām sumnam bhikṣeta martyaḥ 
SA_GV01_rvh1-10u-12379	RV_8,007.15c adābhyasya manmabhiḥ //	adābhyasya manmabhiḥ 
SA_GV01_rvh1-10u-12380	RV_8,007.16a ye drapsā iva rodasī dhamanty anu vṛṣṭibhiḥ /	ye drapsāḥ iva rodasī dhamanti anu vṛṣṭibhiḥ 
SA_GV01_rvh1-10u-12381	RV_8,007.16c utsaṃ duhanto akṣitam //	utsam duhantaḥ akṣitam 
SA_GV01_rvh1-10u-12382	RV_8,007.17a ud u svānebhir īrata ud rathair ud u vāyubhiḥ /	ud u svānebhiḥ īrate ud rathaiḥ ud u vāyubhiḥ 
SA_GV01_rvh1-10u-12383	RV_8,007.17c ut stomaiḥ pṛśnimātaraḥ //	ud stomaiḥ pṛśni mātaraḥ 
SA_GV01_rvh1-10u-12384	RV_8,007.18a yenāva turvaśaṃ yaduṃ yena kaṇvaṃ dhanaspṛtam /	yena ava turvaśam yadum yena kaṇvam dhana spṛtam 
SA_GV01_rvh1-10u-12385	RV_8,007.18c rāye su tasya dhīmahi //	rāye su tasya dhīmahi 
SA_GV01_rvh1-10u-12386	RV_8,007.19a imā u vaḥ sudānavo ghṛtaṃ na pipyuṣīr iṣaḥ /	imāḥ u vaḥ sudānavaḥ ghṛtam na pipyuṣīḥ iṣaḥ 
SA_GV01_rvh1-10u-12387	RV_8,007.19c vardhān kāṇvasya manmabhiḥ //	vardhān kāṇvasya manmabhiḥ 
SA_GV01_rvh1-10u-12388	RV_8,007.20a kva nūnaṃ sudānavo madathā vṛktabarhiṣaḥ /	kva nūnam sudānavaḥ madatha vṛkta barhiṣaḥ 
SA_GV01_rvh1-10u-12389	RV_8,007.20c brahmā ko vaḥ saparyati //	brahmā kaḥ vaḥ saparyati 
SA_GV01_rvh1-10u-12390	RV_8,007.21a nahi ṣma yad dha vaḥ purā stomebhir vṛktabarhiṣaḥ /	nahi sma yat ha vaḥ purā stomebhiḥ vṛkta barhiṣaḥ 
SA_GV01_rvh1-10u-12391	RV_8,007.21c śardhāṃ ṛtasya jinvatha //	śardhām ṛtasya jinvatha 
SA_GV01_rvh1-10u-12392	RV_8,007.22a sam u tye mahatīr apaḥ saṃ kṣoṇī sam u sūryam /	sam u tye mahatīḥ apaḥ sam kṣoṇī sam u sūryam 
SA_GV01_rvh1-10u-12393	RV_8,007.22c saṃ vajram parvaśo dadhuḥ //	sam vajram parvaśas 
SA_GV01_rvh1-10u-12394	RV_8,007.23a vi vṛtram parvaśo yayur vi parvatāṃ arājinaḥ /	vi vṛtram parvaśas yayuḥ vi parvatān a rājinaḥ 
SA_GV01_rvh1-10u-12395	RV_8,007.23c cakrāṇā vṛṣṇi pauṃsyam //	cakrāṇāḥ vṛṣṇi pauṃsyam 
SA_GV01_rvh1-10u-12396	RV_8,007.24a anu tritasya yudhyataḥ śuṣmam āvann uta kratum /	anu tritasya yudhyataḥ śuṣmam āvan uta kratum 
SA_GV01_rvh1-10u-12397	RV_8,007.24c anv indraṃ vṛtratūrye //	anu indram vṛtratūrye 
SA_GV01_rvh1-10u-12398	RV_8,007.25a vidyuddhastā abhidyavaḥ śiprāḥ śīrṣan hiraṇyayīḥ /	vidyut hastāḥ abhidyavaḥ śiprāḥ śīrṣan hiraṇyayīḥ 
SA_GV01_rvh1-10u-12399	RV_8,007.25c śubhrā vy añjata śriye //	śubhrāḥ vi añjata śriye 
SA_GV01_rvh1-10u-12400	RV_8,007.26a uśanā yat parāvata ukṣṇo randhram ayātana /	uśanā yat parāvataḥ ukṣṇaḥ randhram ayātana 
SA_GV01_rvh1-10u-12401	RV_8,007.26c dyaur na cakradad bhiyā //	dyauḥ na cakradat bhiyā 
SA_GV01_rvh1-10u-12402	RV_8,007.27a ā no makhasya dāvane 'śvair hiraṇyapāṇibhiḥ /	ā naḥ makhasya dāvane śvaiḥ hiraṇya pāṇibhiḥ 
SA_GV01_rvh1-10u-12403	RV_8,007.27c devāsa upa gantana //	devāsaḥ upa gantana 
SA_GV01_rvh1-10u-12404	RV_8,007.28a yad eṣām pṛṣatī rathe praṣṭir vahati rohitaḥ /	yat eṣām pṛṣatī rathe praṣṭiḥ vahati rohitaḥ 
SA_GV01_rvh1-10u-12405	RV_8,007.28c yānti śubhrā riṇann apaḥ //	yānti śubhrāḥ riṇan apaḥ 
SA_GV01_rvh1-10u-12406	RV_8,007.29a suṣome śaryaṇāvaty ārjīke pastyāvati /	su some śaryaṇāvati ārjīke pastyāvati 
SA_GV01_rvh1-10u-12407	RV_8,007.29c yayur nicakrayā naraḥ //	yayuḥ nicakrayā naraḥ 
SA_GV01_rvh1-10u-12408	RV_8,007.30a kadā gacchātha maruta itthā vipraṃ havamānam /	kadā gacchātha marutaḥ itthā vipram havamānam 
SA_GV01_rvh1-10u-12409	RV_8,007.30c mārḍīkebhir nādhamānam //	mārḍīkebhiḥ nādhamānam 
SA_GV01_rvh1-10u-12410	RV_8,007.31a kad dha nūnaṃ kadhapriyo yad indram ajahātana /	kad ha nūnam kadhapriyaḥ yat indram ajahātana 
SA_GV01_rvh1-10u-12411	RV_8,007.31c ko vaḥ sakhitva ohate //	kaḥ vaḥ sakhi tve ohate 
SA_GV01_rvh1-10u-12412	RV_8,007.32a saho ṣu ṇo vajrahastaiḥ kaṇvāso agnim marudbhiḥ /	saha u su naḥ vajra hastaiḥ kaṇvāsaḥ agnim marudbhiḥ 
SA_GV01_rvh1-10u-12413	RV_8,007.32c stuṣe hiraṇyavāśībhiḥ //	stuṣe hiraṇya vāśībhiḥ 
SA_GV01_rvh1-10u-12414	RV_8,007.33a o ṣu vṛṣṇaḥ prayajyūn ā navyase suvitāya /	ā u su vṛṣṇaḥ prayajyūn ā navyase suvitāya 
SA_GV01_rvh1-10u-12415	RV_8,007.33c vavṛtyāṃ citravājān //	vavṛtyām citra vājān 
SA_GV01_rvh1-10u-12416	RV_8,007.34a girayaś cin ni jihate parśānāso manyamānāḥ /	girayaḥ cit ni jihate parśānāsaḥ manyamānāḥ 
SA_GV01_rvh1-10u-12417	RV_8,007.34c parvatāś cin ni yemire //	parvatāḥ cit ni yemire 
SA_GV01_rvh1-10u-12418	RV_8,007.35a ākṣṇayāvāno vahanty antarikṣeṇa patataḥ /	ā akṣṇayāvānaḥ vahanti antarikṣeṇa patataḥ 
SA_GV01_rvh1-10u-12419	RV_8,007.35c dhātāra stuvate vayaḥ //	dhātāraḥ stuvate vayaḥ 
SA_GV01_rvh1-10u-12420	RV_8,007.36a agnir hi jāni pūrvyaś chando na sūro arciṣā /	agniḥ hi jāni pūrvyaḥ chandaḥ na sūraḥ arciṣā 
SA_GV01_rvh1-10u-12421	RV_8,007.36c te bhānubhir vi tasthire //	te bhānubhiḥ vi tasthire 
SA_GV01_rvh1-10u-12422	RV_8,008.01a ā no viśvābhir ūtibhir aśvinā gacchataṃ yuvam /	ā naḥ viśvābhiḥ ūtibhiḥ aśvinā gacchatam yuvam 
SA_GV01_rvh1-10u-12423	RV_8,008.01c dasrā hiraṇyavartanī pibataṃ somyam madhu //	dasrā hiraṇya vartanī pibatam somyam madhu 
SA_GV01_rvh1-10u-12424	RV_8,008.02a ā nūnaṃ yātam aśvinā rathena sūryatvacā /	ā nūnam yātam aśvinā rathena sūrya tvacā 
SA_GV01_rvh1-10u-12425	RV_8,008.02c bhujī hiraṇyapeśasā kavī gambhīracetasā //	bhujī hiraṇya peśasā kavī gambhīra cetasā 
SA_GV01_rvh1-10u-12426	RV_8,008.03a ā yātaṃ nahuṣas pary āntarikṣāt suvṛktibhiḥ /	ā yātam nahuṣaḥ pari āntarikṣāt suvṛktibhiḥ 
SA_GV01_rvh1-10u-12427	RV_8,008.03c pibātho aśvinā madhu kaṇvānāṃ savane sutam //	pibāthaḥ aśvinā madhu kaṇvānām savane sutam 
SA_GV01_rvh1-10u-12428	RV_8,008.04a ā no yātaṃ divas pary āntarikṣād adhapriyā /	ā naḥ yātam divaḥ pari ā antarikṣāt adhapriyā 
SA_GV01_rvh1-10u-12429	RV_8,008.04c putraḥ kaṇvasya vām iha suṣāva somyam madhu //	putraḥ kaṇvasya vām iha suṣāva somyam madhu 
SA_GV01_rvh1-10u-12430	RV_8,008.05a ā no yātam upaśruty aśvinā somapītaye /	ā naḥ yātam upaśrutī aśvinā soma pītaye 
SA_GV01_rvh1-10u-12431	RV_8,008.05c svāhā stomasya vardhanā pra kavī dhītibhir narā //	svāhā stomasya vardhanā pra kavī dhītibhiḥ narā 
SA_GV01_rvh1-10u-12432	RV_8,008.06a yac cid dhi vām pura ṛṣayo juhūre 'vase narā /	yat cit hi vām puras ṛṣayaḥ juhūre vase narā 
SA_GV01_rvh1-10u-12433	RV_8,008.06c ā yātam aśvinā gatam upemāṃ suṣṭutim mama //	ā yātam aśvinā gatam upa imām suṣṭutim mama 
SA_GV01_rvh1-10u-12434	RV_8,008.07a divaś cid rocanād adhy ā no gantaṃ svarvidā /	divaḥ cit rocanāt adhi ā naḥ gantam svar vidā 
SA_GV01_rvh1-10u-12435	RV_8,008.07c dhībhir vatsapracetasā stomebhir havanaśrutā //	dhībhiḥ vatsa pracetasā stomebhiḥ havana śrutā 
SA_GV01_rvh1-10u-12436	RV_8,008.08a kim anye pary āsate 'smat stomebhir aśvinā /	kim anye pari āsate smat stomebhiḥ aśvinā 
SA_GV01_rvh1-10u-12437	RV_8,008.08c putraḥ kaṇvasya vām ṛṣir gīrbhir vatso avīvṛdhat //	putraḥ kaṇvasya vām ṛṣiḥ gīrbhiḥ vatsaḥ avīvṛdhat 
SA_GV01_rvh1-10u-12438	RV_8,008.09a ā vāṃ vipra ihāvase 'hvat stomebhir aśvinā /	ā vām vipraḥ iha avase hvat stomebhiḥ aśvinā 
SA_GV01_rvh1-10u-12439	RV_8,008.09c ariprā vṛtrahantamā tā no bhūtam mayobhuvā //	ariprā vṛtra hantamā tā naḥ bhūtam mayobhuvā 
SA_GV01_rvh1-10u-12440	RV_8,008.10a ā yad vāṃ yoṣaṇā ratham atiṣṭhad vājinīvasū /	ā yat vām yoṣaṇā ratham atiṣṭhat vājinīvasū 
SA_GV01_rvh1-10u-12441	RV_8,008.10c viśvāny aśvinā yuvam pra dhītāny agacchatam //	viśvāni aśvinā yuvam pra dhītāni agacchatam 
SA_GV01_rvh1-10u-12442	RV_8,008.11a ataḥ sahasranirṇijā rathenā yātam aśvinā /	atas sahasra nirṇijā rathena ā yātam aśvinā 
SA_GV01_rvh1-10u-12443	RV_8,008.11c vatso vām madhumad vaco 'śaṃsīt kāvyaḥ kaviḥ //	vatsaḥ vām madhumat vacaḥ śaṃsīt kāvyaḥ kaviḥ 
SA_GV01_rvh1-10u-12444	RV_8,008.12a purumandrā purūvasū manotarā rayīṇām /	puru mandrā purūvasū manotarā rayīṇām 
SA_GV01_rvh1-10u-12445	RV_8,008.12c stomam me aśvināv imam abhi vahnī anūṣātām //	stomam me aśvinau imam abhi vahnī anūṣātām 
SA_GV01_rvh1-10u-12446	RV_8,008.13a ā no viśvāny aśvinā dhattaṃ rādhāṃsy ahrayā /	ā naḥ viśvāni aśvinā dhattam rādhāṃsi ahrayā 
SA_GV01_rvh1-10u-12447	RV_8,008.13c kṛtaṃ na ṛtviyāvato mā no rīradhataṃ nide //	kṛtam naḥ ṛtviyāvataḥ mā naḥ rīradhatam nide 
SA_GV01_rvh1-10u-12448	RV_8,008.14a yan nāsatyā parāvati yad vā stho adhy ambare /	yat nāsatyā parāvati yat vā sthaḥ adhi ambare 
SA_GV01_rvh1-10u-12449	RV_8,008.14c ataḥ sahasranirṇijā rathenā yātam aśvinā //	atas sahasra nirṇijā rathena ā yātam aśvinā 
SA_GV01_rvh1-10u-12450	RV_8,008.15a yo vāṃ nāsatyāv ṛṣir gīrbhir vatso avīvṛdhat /	yaḥ vām nāsatyau ṛṣiḥ gīrbhiḥ vatsaḥ avīvṛdhat 
SA_GV01_rvh1-10u-12451	RV_8,008.15c tasmai sahasranirṇijam iṣaṃ dhattaṃ ghṛtaścutam //	tasmai sahasra nirṇijam iṣam dhattam ghṛtaścutam 
SA_GV01_rvh1-10u-12452	RV_8,008.16a prāsmā ūrjaṃ ghṛtaścutam aśvinā yacchataṃ yuvam /	pra asmai ūrjam ghṛtaścutam aśvinā yacchatam yuvam 
SA_GV01_rvh1-10u-12453	RV_8,008.16c yo vāṃ sumnāya tuṣṭavad vasūyād dānunas patī //	yaḥ vām sumnāya tuṣṭavat vasūyāt dānunaḥ patī 
SA_GV01_rvh1-10u-12454	RV_8,008.17a ā no gantaṃ riśādasemaṃ stomam purubhujā /	ā naḥ gantam riśādasā imam stomam puru bhujā 
SA_GV01_rvh1-10u-12455	RV_8,008.17c kṛtaṃ naḥ suśriyo naremā dātam abhiṣṭaye //	kṛtam naḥ su śriyaḥ narā imā dātam abhiṣṭaye 
SA_GV01_rvh1-10u-12456	RV_8,008.18a ā vāṃ viśvābhir ūtibhiḥ priyamedhā ahūṣata /	ā vām viśvābhiḥ ūtibhiḥ priyamedhāḥ ahūṣata 
SA_GV01_rvh1-10u-12457	RV_8,008.18c rājantāv adhvarāṇām aśvinā yāmahūtiṣu //	rājantau adhvarāṇām aśvinā yāma hūtiṣu 
SA_GV01_rvh1-10u-12458	RV_8,008.19a ā no gantam mayobhuvāśvinā śambhuvā yuvam /	ā naḥ gantam mayobhuvā aśvinā śambhuvā yuvam 
SA_GV01_rvh1-10u-12459	RV_8,008.19c yo vāṃ vipanyū dhītibhir gīrbhir vatso avīvṛdhat //	yaḥ vām vipanyū dhītibhiḥ gīrbhiḥ vatsaḥ avīvṛdhat 
SA_GV01_rvh1-10u-12460	RV_8,008.20a yābhiḥ kaṇvam medhātithiṃ yābhir vaśaṃ daśavrajam /	yābhiḥ kaṇvam medhātithim yābhiḥ vaśam daśavrajam 
SA_GV01_rvh1-10u-12461	RV_8,008.20c yābhir gośaryam āvataṃ tābhir no 'vataṃ narā //	yābhiḥ gośaryam āvatam tābhiḥ naḥ vatam narā 
SA_GV01_rvh1-10u-12462	RV_8,008.21a yābhir narā trasadasyum āvataṃ kṛtvye dhane /	yābhiḥ narā trasadasyum āvatam kṛtvye dhane 
SA_GV01_rvh1-10u-12463	RV_8,008.21c tābhiḥ ṣv asmāṃ aśvinā prāvataṃ vājasātaye //	tābhiḥ su asmān aśvinā prāvatam vājasātaye 
SA_GV01_rvh1-10u-12464	RV_8,008.22a pra vāṃ stomāḥ suvṛktayo giro vardhantv aśvinā /	pra vām stomāḥ suvṛktayaḥ giraḥ vardhantu aśvinā 
SA_GV01_rvh1-10u-12465	RV_8,008.22c purutrā vṛtrahantamā tā no bhūtam puruspṛhā //	purutrā vṛtra hantamā tā naḥ bhūtam puruspṛhā 
SA_GV01_rvh1-10u-12466	RV_8,008.23a trīṇi padāny aśvinor āviḥ sānti guhā paraḥ /	trīṇi padāni aśvinoḥ āvis sānti guhā paras 
SA_GV01_rvh1-10u-12467	RV_8,008.23c kavī ṛtasya patmabhir arvāg jīvebhyas pari //	kavī ṛtasya patmabhiḥ arvāk jīvebhyaḥ pari 
SA_GV01_rvh1-10u-12468	RV_8,009.01a ā nūnam aśvinā yuvaṃ vatsasya gantam avase /	ā nūnam aśvinā yuvam vatsasya gantam avase 
SA_GV01_rvh1-10u-12469	RV_8,009.01c prāsmai yacchatam avṛkam pṛthu cchardir yuyutaṃ yā arātayaḥ //	pra asmai yacchatam avṛkam pṛthu chardiḥ yuyutam yāḥ arātayaḥ 
SA_GV01_rvh1-10u-12470	RV_8,009.02a yad antarikṣe yad divi yat pañca mānuṣāṃ anu /	yat antarikṣe yat divi yat pañca mānuṣām anu 
SA_GV01_rvh1-10u-12471	RV_8,009.02c nṛmṇaṃ tad dhattam aśvinā //	nṛmṇam tat dhattam aśvinā 
SA_GV01_rvh1-10u-12472	RV_8,009.03a ye vāṃ daṃsāṃsy aśvinā viprāsaḥ parimāmṛśuḥ /	ye vām daṃsāṃsi aśvinā viprāsaḥ parimāmṛśuḥ 
SA_GV01_rvh1-10u-12473	RV_8,009.03c evet kāṇvasya bodhatam //	eva id kāṇvasya bodhatam 
SA_GV01_rvh1-10u-12474	RV_8,009.04a ayaṃ vāṃ gharmo aśvinā stomena pari ṣicyate /	ayam vām gharmaḥ aśvinā stomena pari sicyate 
SA_GV01_rvh1-10u-12475	RV_8,009.04c ayaṃ somo madhumān vājinīvasū yena vṛtraṃ ciketathaḥ //	ayam somaḥ madhumān vājinīvasū yena vṛtram ciketathaḥ 
SA_GV01_rvh1-10u-12476	RV_8,009.05a yad apsu yad vanaspatau yad oṣadhīṣu purudaṃsasā kṛtam /	yat apsu yat vanaspatau yat oṣadhīṣu puru daṃsasā kṛtam 
SA_GV01_rvh1-10u-12477	RV_8,009.05c tena māviṣṭam aśvinā //	tena mā aviṣṭam aśvinā 
SA_GV01_rvh1-10u-12478	RV_8,009.06a yan nāsatyā bhuraṇyatho yad vā deva bhiṣajyathaḥ /	yat nāsatyā bhuraṇyathaḥ yat vā deva bhiṣajyathaḥ 
SA_GV01_rvh1-10u-12479	RV_8,009.06c ayaṃ vāṃ vatso matibhir na vindhate haviṣmantaṃ hi gacchathaḥ //	ayam vām vatsaḥ matibhiḥ na vindhate haviṣmantam hi gacchathaḥ 
SA_GV01_rvh1-10u-12480	RV_8,009.07a ā nūnam aśvinor ṛṣi stomaṃ ciketa vāmayā /	ā nūnam aśvinoḥ ṛṣiḥ stomam ciketa vāmayā 
SA_GV01_rvh1-10u-12481	RV_8,009.07c ā somam madhumattamaṃ gharmaṃ siñcād atharvaṇi //	ā somam madhumattamam gharmam siñcāt atharvaṇi 
SA_GV01_rvh1-10u-12482	RV_8,009.08a ā nūnaṃ raghuvartaniṃ rathaṃ tiṣṭhātho aśvinā /	ā nūnam raghu vartanim ratham tiṣṭhāthaḥ aśvinā 
SA_GV01_rvh1-10u-12483	RV_8,009.08c ā vāṃ stomā ime mama nabho na cucyavīrata //	ā vām stomāḥ ime mama nabhaḥ na cucyavīrata 
SA_GV01_rvh1-10u-12484	RV_8,009.09a yad adya vāṃ nāsatyokthair ācucyuvīmahi /	yat adya vām nāsatya ukthaiḥ ācucyuvīmahi 
SA_GV01_rvh1-10u-12485	RV_8,009.09c yad vā vāṇībhir aśvinevet kāṇvasya bodhatam //	yat vā vāṇībhiḥ aśvinā iva id kāṇvasya bodhatam 
SA_GV01_rvh1-10u-12486	RV_8,009.10a yad vāṃ kakṣīvāṃ uta yad vyaśva ṛṣir yad vāṃ dīrghatamā juhāva /	yat vām kakṣīvān uta yat vyaśvaḥ ṛṣiḥ yat vām dīrghatamāḥ juhāva 
SA_GV01_rvh1-10u-12487	RV_8,009.10c pṛthī yad vāṃ vainyaḥ sādaneṣv eved ato aśvinā cetayethām //	pṛthī yat vām vainyaḥ sādaneṣu eva id atas aśvinā cetayethām 
SA_GV01_rvh1-10u-12488	RV_8,009.11a yātaṃ chardiṣpā uta naḥ paraspā bhūtaṃ jagatpā uta nas tanūpā /	yātam chardiṣpau uta naḥ paraspā bhūtam jagat pau uta naḥ tanū pā 
SA_GV01_rvh1-10u-12489	RV_8,009.11c vartis tokāya tanayāya yātam //	vartiḥ tokāya tanayāya yātam 
SA_GV01_rvh1-10u-12490	RV_8,009.12a yad indreṇa sarathaṃ yātho aśvinā yad vā vāyunā bhavathaḥ samokasā /	yat indreṇa sa ratham yāthaḥ aśvinā yat vā vāyunā bhavathaḥ samokasā 
SA_GV01_rvh1-10u-12491	RV_8,009.12c yad ādityebhir ṛbhubhiḥ sajoṣasā yad vā viṣṇor vikramaṇeṣu tiṣṭhathaḥ //	yat ādityebhiḥ ṛbhubhiḥ sajoṣasā yat vā viṣṇoḥ vikramaṇeṣu tiṣṭhathaḥ 
SA_GV01_rvh1-10u-12492	RV_8,009.13a yad adyāśvināv ahaṃ huveya vājasātaye /	yat adya aśvinau aham huveya vājasātaye 
SA_GV01_rvh1-10u-12493	RV_8,009.13c yat pṛtsu turvaṇe sahas tac chreṣṭham aśvinor avaḥ //	yat pṛtsu turvaṇe sahaḥ tat śreṣṭham aśvinoḥ avaḥ 
SA_GV01_rvh1-10u-12494	RV_8,009.14a ā nūnaṃ yātam aśvinemā havyāni vāṃ hitā /	ā nūnam yātam aśvinā imā havyāni vām hitā 
SA_GV01_rvh1-10u-12495	RV_8,009.14c ime somāso adhi turvaśe yadāv ime kaṇveṣu vām atha //	ime somāsaḥ adhi turvaśe yadau ime kaṇveṣu vām atha 
SA_GV01_rvh1-10u-12496	RV_8,009.15a yan nāsatyā parāke arvāke asti bheṣajam /	yat nāsatyā parāke arvāke asti bheṣajam 
SA_GV01_rvh1-10u-12497	RV_8,009.15c tena nūnaṃ vimadāya pracetasā chardir vatsāya yacchatam //	tena nūnam vimadāya pracetasā chardiḥ vatsāya yacchatam 
SA_GV01_rvh1-10u-12498	RV_8,009.16a abhutsy u pra devyā sākaṃ vācāham aśvinoḥ /	abhutsi u pra devyā sākam vācā aham aśvinoḥ 
SA_GV01_rvh1-10u-12499	RV_8,009.16c vy āvar devy ā matiṃ vi rātim martyebhyaḥ //	vi āvaḥ devi ā matim vi rātim martyebhyaḥ 
SA_GV01_rvh1-10u-12500	RV_8,009.17a pra bodhayoṣo aśvinā pra devi sūnṛte mahi /	pra bodhaya uṣaḥ aśvinā pra devi sūnṛte mahi 
SA_GV01_rvh1-10u-12501	RV_8,009.17c pra yajñahotar ānuṣak pra madāya śravo bṛhat //	pra yajña hotar ānuṣak pra madāya śravaḥ bṛhat 
SA_GV01_rvh1-10u-12502	RV_8,009.18a yad uṣo yāsi bhānunā saṃ sūryeṇa rocase /	yat uṣaḥ yāsi bhānunā sam sūryeṇa rocase 
SA_GV01_rvh1-10u-12503	RV_8,009.18c ā hāyam aśvino ratho vartir yāti nṛpāyyam //	ā ha ayam aśvinoḥ rathaḥ vartiḥ yāti nṛ pāyyam 
SA_GV01_rvh1-10u-12504	RV_8,009.19a yad āpītāso aṃśavo gāvo na duhra ūdhabhiḥ /	yat āpītāsaḥ aṃśavaḥ gāvaḥ na duhre ūdhabhiḥ 
SA_GV01_rvh1-10u-12505	RV_8,009.19c yad vā vāṇīr anūṣata pra devayanto aśvinā //	yat vā vāṇīḥ anūṣata pra devayantaḥ aśvinā 
SA_GV01_rvh1-10u-12506	RV_8,009.20a pra dyumnāya pra śavase pra nṛṣāhyāya śarmaṇe /	pra dyumnāya pra śavase pra nṛṣāhyāya śarmaṇe 
SA_GV01_rvh1-10u-12507	RV_8,009.20c pra dakṣāya pracetasā //	pra dakṣāya pracetasā 
SA_GV01_rvh1-10u-12508	RV_8,009.21a yan nūnaṃ dhībhir aśvinā pitur yonā niṣīdathaḥ /	yat nūnam dhībhiḥ aśvinā pituḥ yonā niṣīdathaḥ 
SA_GV01_rvh1-10u-12509	RV_8,009.21c yad vā sumnebhir ukthyā //	yat vā sumnebhiḥ ukthyā 
SA_GV01_rvh1-10u-12510	RV_8,010.01a yat stho dīrghaprasadmani yad vādo rocane divaḥ /	yat sthaḥ dīrghaprasadmani yat vā adaḥ rocane divaḥ 
SA_GV01_rvh1-10u-12511	RV_8,010.01c yad vā samudre adhy ākṛte gṛhe 'ta ā yātam aśvinā //	yat vā samudre adhi ākṛte gṛhe te ā yātam aśvinā 
SA_GV01_rvh1-10u-12512	RV_8,010.02a yad vā yajñam manave sammimikṣathur evet kāṇvasya bodhatam /	yat vā yajñam manave sammimikṣathuḥ eva id kāṇvasya bodhatam 
SA_GV01_rvh1-10u-12513	RV_8,010.02c bṛhaspatiṃ viśvān devāṃ ahaṃ huva indrāviṣṇū aśvināv āśuheṣasā //	bṛhaspatim viśvān devān aham huve indrāviṣṇū aśvinau āśu heṣasā 
SA_GV01_rvh1-10u-12514	RV_8,010.03a tyā nv aśvinā huve sudaṃsasā gṛbhe kṛtā /	tyā nu aśvinā huve su daṃsasā gṛbhe kṛtā 
SA_GV01_rvh1-10u-12515	RV_8,010.03c yayor asti pra ṇaḥ sakhyaṃ deveṣv adhy āpyam //	yayoḥ asti pra naḥ sakhyam deveṣu adhi āpyam 
SA_GV01_rvh1-10u-12516	RV_8,010.04a yayor adhi pra yajñā asūre santi sūrayaḥ /	yayoḥ adhi pra yajñāḥ asūre santi sūrayaḥ 
SA_GV01_rvh1-10u-12517	RV_8,010.04c tā yajñasyādhvarasya pracetasā svadhābhir yā pibataḥ somyam madhu //	tā yajñasya adhvarasya pracetasā svadhābhiḥ yā pibataḥ somyam madhu 
SA_GV01_rvh1-10u-12518	RV_8,010.05a yad adyāśvināv apāg yat prāk stho vājinīvasū /	yat adya aśvinau apāk yat prāk sthaḥ vājinīvasū 
SA_GV01_rvh1-10u-12519	RV_8,010.05c yad druhyavy anavi turvaśe yadau huve vām atha mā gatam //	yat druhyavi anavi turvaśe yadau huve vām atha mā gatam 
SA_GV01_rvh1-10u-12520	RV_8,010.06a yad antarikṣe patathaḥ purubhujā yad veme rodasī anu /	yat antarikṣe patathaḥ puru bhujā yat vā ime rodasī anu 
SA_GV01_rvh1-10u-12521	RV_8,010.06c yad vā svadhābhir adhitiṣṭhatho ratham ata ā yātam aśvinā //	yat vā svadhābhiḥ adhitiṣṭhathaḥ ratham atas ā yātam aśvinā 
SA_GV01_rvh1-10u-12522	RV_8,011.01a tvam agne vratapā asi deva ā martyeṣv ā /	tvam agne vrata pāḥ asi devaḥ ā martyeṣu ā 
SA_GV01_rvh1-10u-12523	RV_8,011.01c tvaṃ yajñeṣv īḍyaḥ //	tvam yajñeṣu īḍyaḥ 
SA_GV01_rvh1-10u-12524	RV_8,011.02a tvam asi praśasyo vidatheṣu sahantya /	tvam asi praśasyaḥ vidatheṣu sahantya 
SA_GV01_rvh1-10u-12525	RV_8,011.02c agne rathīr adhvarāṇām //	agne rathīḥ adhvarāṇām 
SA_GV01_rvh1-10u-12526	RV_8,011.03a sa tvam asmad apa dviṣo yuyodhi jātavedaḥ /	sa tvam asmat apa dviṣaḥ yuyodhi jātavedaḥ 
SA_GV01_rvh1-10u-12527	RV_8,011.03c adevīr agne arātīḥ //	adevīḥ agne arātīḥ 
SA_GV01_rvh1-10u-12528	RV_8,011.04a anti cit santam aha yajñam martasya ripoḥ /	anti cit santam aha yajñam martasya ripoḥ 
SA_GV01_rvh1-10u-12529	RV_8,011.04c nopa veṣi jātavedaḥ //	na upa veṣi jātavedaḥ 
SA_GV01_rvh1-10u-12530	RV_8,011.05a martā amartyasya te bhūri nāma manāmahe /	martāḥ amartyasya te bhūri nāma manāmahe 
SA_GV01_rvh1-10u-12531	RV_8,011.05c viprāso jātavedasaḥ //	viprāsaḥ jātavedasaḥ 
SA_GV01_rvh1-10u-12532	RV_8,011.06a vipraṃ viprāso 'vase devam martāsa ūtaye /	vipram viprāsaḥ vase devam martāsaḥ ūtaye 
SA_GV01_rvh1-10u-12533	RV_8,011.06c agniṃ gīrbhir havāmahe //	agnim gīrbhiḥ havāmahe 
SA_GV01_rvh1-10u-12534	RV_8,011.07a ā te vatso mano yamat paramāc cit sadhasthāt /	ā te vatsaḥ manaḥ yamat paramāt cit sadhasthāt 
SA_GV01_rvh1-10u-12535	RV_8,011.07c agne tvāṅkāmayā girā //	agne tvāṅkāmayā girā 
SA_GV01_rvh1-10u-12536	RV_8,011.08a purutrā hi sadṛṅṅ asi viśo viśvā anu prabhuḥ /	purutrā hi sadṛś asi viśaḥ viśvāḥ anu prabhuḥ 
SA_GV01_rvh1-10u-12537	RV_8,011.08c samatsu tvā havāmahe //	samatsu tvā havāmahe 
SA_GV01_rvh1-10u-12538	RV_8,011.09a samatsv agnim avase vājayanto havāmahe /	samatsu agnim avase vājayantaḥ havāmahe 
SA_GV01_rvh1-10u-12539	RV_8,011.09c vājeṣu citrarādhasam //	vājeṣu citra rādhasam 
SA_GV01_rvh1-10u-12540	RV_8,011.10a pratno hi kam īḍyo adhvareṣu sanāc ca hotā navyaś ca satsi /	pratnaḥ hi kam īḍyaḥ adhvareṣu sanāt ca hotā navyaḥ ca satsi 
SA_GV01_rvh1-10u-12541	RV_8,011.10c svāṃ cāgne tanvam piprayasvāsmabhyaṃ ca saubhagam ā yajasva //	svām ca agne tanvam piprayasva asmabhyam ca saubhagam ā yajasva 
SA_GV01_rvh1-10u-12542	RV_8,012.01a ya indra somapātamo madaḥ śaviṣṭha cetati /	yaḥ indra soma pātamaḥ madaḥ śaviṣṭha cetati 
SA_GV01_rvh1-10u-12543	RV_8,012.01c yenā haṃsi ny atriṇaṃ tam īmahe //	yena haṃsi ni atriṇam tam īmahe 
SA_GV01_rvh1-10u-12544	RV_8,012.02a yenā daśagvam adhriguṃ vepayantaṃ svarṇaram /	yena daśagvam adhrigum vepayantam svarṇaram 
SA_GV01_rvh1-10u-12545	RV_8,012.02c yenā samudram āvithā tam īmahe //	yena samudram āvitha tam īmahe 
SA_GV01_rvh1-10u-12546	RV_8,012.03a yena sindhum mahīr apo rathāṃ iva pracodayaḥ /	yena sindhum mahīḥ apaḥ rathān iva pracodayaḥ 
SA_GV01_rvh1-10u-12547	RV_8,012.03c panthām ṛtasya yātave tam īmahe //	panthām ṛtasya yātave tam īmahe 
SA_GV01_rvh1-10u-12548	RV_8,012.04a imaṃ stomam abhiṣṭaye ghṛtaṃ na pūtam adrivaḥ /	imam stomam abhiṣṭaye ghṛtam na pūtam adrivas 
SA_GV01_rvh1-10u-12549	RV_8,012.04c yenā nu sadya ojasā vavakṣitha //	yena nu sadyas ojasā vavakṣitha 
SA_GV01_rvh1-10u-12550	RV_8,012.05a imaṃ juṣasva girvaṇaḥ samudra iva pinvate /	imam juṣasva girvaṇaḥ samudraḥ iva pinvate 
SA_GV01_rvh1-10u-12551	RV_8,012.05c indra viśvābhir ūtibhir vavakṣitha //	indra viśvābhiḥ ūtibhiḥ vavakṣitha 
SA_GV01_rvh1-10u-12552	RV_8,012.06a yo no devaḥ parāvataḥ sakhitvanāya māmahe /	yaḥ naḥ devaḥ parāvataḥ sakhitvanāya māmahe 
SA_GV01_rvh1-10u-12553	RV_8,012.06c divo na vṛṣṭim prathayan vavakṣitha //	divaḥ na vṛṣṭim prathayan vavakṣitha 
SA_GV01_rvh1-10u-12554	RV_8,012.07a vavakṣur asya ketavo uta vajro gabhastyoḥ /	vavakṣuḥ asya ketavaḥ uta vajraḥ gabhastyoḥ 
SA_GV01_rvh1-10u-12555	RV_8,012.07c yat sūryo na rodasī avardhayat //	yat sūryaḥ na rodasī avardhayat 
SA_GV01_rvh1-10u-12556	RV_8,012.08a yadi pravṛddha satpate sahasram mahiṣāṃ aghaḥ /	yadi pravṛddha satpate sahasram mahiṣān aghaḥ 
SA_GV01_rvh1-10u-12557	RV_8,012.08c ād it ta indriyam mahi pra vāvṛdhe //	āt id te indriyam mahi pra vāvṛdhe 
SA_GV01_rvh1-10u-12558	RV_8,012.09a indraḥ sūryasya raśmibhir ny arśasānam oṣati /	indraḥ sūryasya raśmibhiḥ ni arśasānam oṣati 
SA_GV01_rvh1-10u-12559	RV_8,012.09c agnir vaneva sāsahiḥ pra vāvṛdhe //	agniḥ vanā iva sāsahiḥ pra vāvṛdhe 
SA_GV01_rvh1-10u-12560	RV_8,012.10a iyaṃ ta ṛtviyāvatī dhītir eti navīyasī /	iyam te ṛtviyāvatī dhītiḥ eti navīyasī 
SA_GV01_rvh1-10u-12561	RV_8,012.10c saparyantī purupriyā mimīta it //	saparyantī puru priyā mimīte id 
SA_GV01_rvh1-10u-12562	RV_8,012.11a garbho yajñasya devayuḥ kratum punīta ānuṣak /	garbhaḥ yajñasya devayuḥ kratum punīte ānuṣak 
SA_GV01_rvh1-10u-12563	RV_8,012.11c stomair indrasya vāvṛdhe mimīta it //	stomaiḥ indrasya vāvṛdhe mimīte id 
SA_GV01_rvh1-10u-12564	RV_8,012.12a sanir mitrasya papratha indraḥ somasya pītaye /	saniḥ mitrasya paprathe indraḥ somasya pītaye 
SA_GV01_rvh1-10u-12565	RV_8,012.12c prācī vāśīva sunvate mimīta it //	prācī vāśī iva sunvate mimīte id 
SA_GV01_rvh1-10u-12566	RV_8,012.13a yaṃ viprā ukthavāhaso 'bhipramandur āyavaḥ /	yam viprāḥ uktha vāhasaḥ bhipramanduḥ āyavaḥ 
SA_GV01_rvh1-10u-12567	RV_8,012.13c ghṛtaṃ na pipya āsany ṛtasya yat //	ghṛtam na pipye āsani ṛtasya yat 
SA_GV01_rvh1-10u-12568	RV_8,012.14a uta svarāje aditi stomam indrāya jījanat /	uta sva rāje aditiḥ stomam indrāya jījanat 
SA_GV01_rvh1-10u-12569	RV_8,012.14c purupraśastam ūtaya ṛtasya yat //	puru praśastam ūtaye ṛtasya yat 
SA_GV01_rvh1-10u-12570	RV_8,012.15a abhi vahnaya ūtaye 'nūṣata praśastaye /	abhi vahnayaḥ ūtaye nūṣata praśastaye 
SA_GV01_rvh1-10u-12571	RV_8,012.15c na deva vivratā harī ṛtasya yat //	na deva vivratā harī ṛtasya yat 
SA_GV01_rvh1-10u-12572	RV_8,012.16a yat somam indra viṣṇavi yad vā gha trita āptye /	yat somam indra viṣṇavi yat vā gha trite āptye 
SA_GV01_rvh1-10u-12573	RV_8,012.16c yad vā marutsu mandase sam indubhiḥ //	yat vā marutsu mandase sam indubhiḥ 
SA_GV01_rvh1-10u-12574	RV_8,012.17a yad vā śakra parāvati samudre adhi mandase /	yat vā śakra parāvati samudre adhi mandase 
SA_GV01_rvh1-10u-12575	RV_8,012.17c asmākam it sute raṇā sam indubhiḥ //	asmākam id sute raṇa sam indubhiḥ 
SA_GV01_rvh1-10u-12576	RV_8,012.18a yad vāsi sunvato vṛdho yajamānasya satpate /	yat vā asi sunvataḥ vṛdhaḥ yajamānasya satpate 
SA_GV01_rvh1-10u-12577	RV_8,012.18c ukthe vā yasya raṇyasi sam indubhiḥ //	ukthe vā yasya raṇyasi sam indubhiḥ 
SA_GV01_rvh1-10u-12578	RV_8,012.19a devaṃ-devaṃ vo 'vasa indram-indraṃ gṛṇīṣaṇi /	devam devam vaḥ vase indram indram gṛṇīṣaṇi 
SA_GV01_rvh1-10u-12579	RV_8,012.19c adhā yajñāya turvaṇe vy ānaśuḥ //	adhā yajñāya turvaṇe vi ānaśuḥ 
SA_GV01_rvh1-10u-12580	RV_8,012.20a yajñebhir yajñavāhasaṃ somebhiḥ somapātamam /	yajñebhiḥ yajña vāhasam somebhiḥ soma pātamam 
SA_GV01_rvh1-10u-12581	RV_8,012.20c hotrābhir indraṃ vāvṛdhur vy ānaśuḥ //	hotrābhiḥ indram vāvṛdhuḥ vi ānaśuḥ 
SA_GV01_rvh1-10u-12582	RV_8,012.21a mahīr asya praṇītayaḥ pūrvīr uta praśastayaḥ /	mahīḥ asya praṇītayaḥ pūrvīḥ uta praśastayaḥ 
SA_GV01_rvh1-10u-12583	RV_8,012.21c viśvā vasūni dāśuṣe vy ānaśuḥ //	viśvā vasūni dāśuṣe vi ānaśuḥ 
SA_GV01_rvh1-10u-12584	RV_8,012.22a indraṃ vṛtrāya hantave devāso dadhire puraḥ /	indram vṛtrāya hantave devāsaḥ dadhire puras 
SA_GV01_rvh1-10u-12585	RV_8,012.22c indraṃ vāṇīr anūṣatā sam ojase //	indram vāṇīḥ anūṣata sam ojase 
SA_GV01_rvh1-10u-12586	RV_8,012.23a mahāntam mahinā vayaṃ stomebhir havanaśrutam /	mahāntam mahinā vayam stomebhiḥ havana śrutam 
SA_GV01_rvh1-10u-12587	RV_8,012.23c arkair abhi pra ṇonumaḥ sam ojase //	arkaiḥ abhi pra nonumaḥ sam ojase 
SA_GV01_rvh1-10u-12588	RV_8,012.24a na yaṃ vivikto rodasī nāntarikṣāṇi vajriṇam /	na yam viviktaḥ rodasī na antarikṣāṇi vajriṇam 
SA_GV01_rvh1-10u-12589	RV_8,012.24c amād id asya titviṣe sam ojasaḥ //	amāt id asya titviṣe sam ojasaḥ 
SA_GV01_rvh1-10u-12590	RV_8,012.25a yad indra pṛtanājye devās tvā dadhire puraḥ /	yat indra pṛtanājye devāḥ tvā dadhire puras 
SA_GV01_rvh1-10u-12591	RV_8,012.25c ād it te haryatā harī vavakṣatuḥ //	āt id te haryatā harī vavakṣatuḥ 
SA_GV01_rvh1-10u-12592	RV_8,012.26a yadā vṛtraṃ nadīvṛtaṃ śavasā vajrinn avadhīḥ /	yadā vṛtram nadīvṛtam śavasā vajrin avadhīḥ 
SA_GV01_rvh1-10u-12593	RV_8,012.26c ād it te haryatā harī vavakṣatuḥ //	āt id te haryatā harī vavakṣatuḥ 
SA_GV01_rvh1-10u-12594	RV_8,012.27a yadā te viṣṇur ojasā trīṇi padā vicakrame /	yadā te viṣṇuḥ ojasā trīṇi padā vicakrame 
SA_GV01_rvh1-10u-12595	RV_8,012.27c ād it te haryatā harī vavakṣatuḥ //	āt id te haryatā harī vavakṣatuḥ 
SA_GV01_rvh1-10u-12596	RV_8,012.28a yadā te haryatā harī vāvṛdhāte dive-dive /	yadā te haryatā harī vāvṛdhāte dive dive 
SA_GV01_rvh1-10u-12597	RV_8,012.28c ād it te viśvā bhuvanāni yemire //	āt id te viśvā bhuvanāni yemire 
SA_GV01_rvh1-10u-12598	RV_8,012.29a yadā te mārutīr viśas tubhyam indra niyemire /	yadā te mārutīḥ viśaḥ tubhyam indra niyemire 
SA_GV01_rvh1-10u-12599	RV_8,012.29c ād it te viśvā bhuvanāni yemire //	āt id te viśvā bhuvanāni yemire 
SA_GV01_rvh1-10u-12600	RV_8,012.30a yadā sūryam amuṃ divi śukraṃ jyotir adhārayaḥ /	yadā sūryam amum divi śukram jyotiḥ adhārayaḥ 
SA_GV01_rvh1-10u-12601	RV_8,012.30c ād it te viśvā bhuvanāni yemire //	āt id te viśvā bhuvanāni yemire 
SA_GV01_rvh1-10u-12602	RV_8,012.31a imāṃ ta indra suṣṭutiṃ vipra iyarti dhītibhiḥ /	imām te indra suṣṭutim vipraḥ iyarti dhītibhiḥ 
SA_GV01_rvh1-10u-12603	RV_8,012.31c jāmim padeva pipratīm prādhvare //	jāmim padā iva pipratīm pra adhvare 
SA_GV01_rvh1-10u-12604	RV_8,012.32a yad asya dhāmani priye samīcīnāso asvaran /	yat asya dhāmani priye samīcīnāsaḥ asvaran 
SA_GV01_rvh1-10u-12605	RV_8,012.32c nābhā yajñasya dohanā prādhvare //	nābhā yajñasya dohanā pra adhvare 
SA_GV01_rvh1-10u-12606	RV_8,012.33a suvīryaṃ svaśvyaṃ sugavyam indra daddhi naḥ /	su vīryam su aśvyam su gavyam indra daddhi naḥ 
SA_GV01_rvh1-10u-12607	RV_8,012.33c hoteva pūrvacittaye prādhvare //	hotā iva pūrvacittaye pra adhvare 
SA_GV01_rvh1-10u-12608	RV_8,013.01a indraḥ suteṣu someṣu kratum punīta ukthyam /	indraḥ suteṣu someṣu kratum punīte ukthyam 
SA_GV01_rvh1-10u-12609	RV_8,013.01c vide vṛdhasya dakṣaso mahān hi ṣaḥ //	vide vṛdhasya dakṣasaḥ mahān hi saḥ 
SA_GV01_rvh1-10u-12610	RV_8,013.02a sa prathame vyomani devānāṃ sadane vṛdhaḥ /	sa prathame vyomani devānām sadane vṛdhaḥ 
SA_GV01_rvh1-10u-12611	RV_8,013.02c supāraḥ suśravastamaḥ sam apsujit //	su pāraḥ su śravastamaḥ sam apsujit 
SA_GV01_rvh1-10u-12612	RV_8,013.03a tam ahve vājasātaya indram bharāya śuṣmiṇam /	tam ahve vājasātaye indram bharāya śuṣmiṇam 
SA_GV01_rvh1-10u-12613	RV_8,013.03c bhavā naḥ sumne antamaḥ sakhā vṛdhe //	bhavā naḥ sumne antamaḥ sakhā vṛdhe 
SA_GV01_rvh1-10u-12614	RV_8,013.04a iyaṃ ta indra girvaṇo rātiḥ kṣarati sunvataḥ /	iyam te indra girvaṇaḥ rātiḥ kṣarati sunvataḥ 
SA_GV01_rvh1-10u-12615	RV_8,013.04c mandāno asya barhiṣo vi rājasi //	mandānaḥ asya barhiṣaḥ vi rājasi 
SA_GV01_rvh1-10u-12616	RV_8,013.05a nūnaṃ tad indra daddhi no yat tvā sunvanta īmahe /	nūnam tat indra daddhi naḥ yat tvā sunvantaḥ īmahe 
SA_GV01_rvh1-10u-12617	RV_8,013.05c rayiṃ naś citram ā bharā svarvidam //	rayim naḥ citram ā bhara svar vidam 
SA_GV01_rvh1-10u-12618	RV_8,013.06a stotā yat te vicarṣaṇir atipraśardhayad giraḥ /	stotā yat te vicarṣaṇiḥ atipraśardhayat giraḥ 
SA_GV01_rvh1-10u-12619	RV_8,013.06c vayā ivānu rohate juṣanta yat //	vayāḥ iva anu rohate juṣanta yat 
SA_GV01_rvh1-10u-12620	RV_8,013.07a pratnavaj janayā giraḥ śṛṇudhī jaritur havam /	pratna vat janayā giraḥ śṛṇudhi jarituḥ havam 
SA_GV01_rvh1-10u-12621	RV_8,013.07c made-made vavakṣithā sukṛtvane //	mademade vavakṣitha su kṛtvane 
SA_GV01_rvh1-10u-12622	RV_8,013.08a krīḷanty asya sūnṛtā āpo na pravatā yatīḥ /	krīḍanti asya sūnṛtāḥ āpaḥ na pravatā yatīḥ 
SA_GV01_rvh1-10u-12623	RV_8,013.08c ayā dhiyā ya ucyate patir divaḥ //	ayā dhiyā yaḥ ucyate patiḥ divaḥ 
SA_GV01_rvh1-10u-12624	RV_8,013.09a uto patir ya ucyate kṛṣṭīnām eka id vaśī /	uta u patiḥ yaḥ ucyate kṛṣṭīnām ekaḥ id vaśī 
SA_GV01_rvh1-10u-12625	RV_8,013.09c namovṛdhair avasyubhiḥ sute raṇa //	namaḥ vṛdhaiḥ avasyubhiḥ sute raṇa 
SA_GV01_rvh1-10u-12626	RV_8,013.10a stuhi śrutaṃ vipaścitaṃ harī yasya prasakṣiṇā /	stuhi śrutam vipaścitam harī yasya prasakṣiṇā 
SA_GV01_rvh1-10u-12627	RV_8,013.10c gantārā dāśuṣo gṛhaṃ namasvinaḥ //	gantārā dāśuṣaḥ gṛham namasvinaḥ 
SA_GV01_rvh1-10u-12628	RV_8,013.11a tūtujāno mahemate 'śvebhiḥ pruṣitapsubhiḥ /	tūtujānaḥ mahemate śvebhiḥ pruṣitapsubhiḥ 
SA_GV01_rvh1-10u-12629	RV_8,013.11c ā yāhi yajñam āśubhiḥ śam id dhi te //	ā yāhi yajñam āśubhiḥ śam id hi te 
SA_GV01_rvh1-10u-12630	RV_8,013.12a indra śaviṣṭha satpate rayiṃ gṛṇatsu dhāraya /	indra śaviṣṭha satpate rayim gṛṇatsu dhāraya 
SA_GV01_rvh1-10u-12631	RV_8,013.12c śravaḥ sūribhyo amṛtaṃ vasutvanam //	śravaḥ sūribhyaḥ amṛtam vasutvanam 
SA_GV01_rvh1-10u-12632	RV_8,013.13a have tvā sūra udite have madhyandine divaḥ /	have tvā sūre udite have madhyandine divaḥ 
SA_GV01_rvh1-10u-12633	RV_8,013.13c juṣāṇa indra saptibhir na ā gahi //	juṣāṇaḥ indra saptibhiḥ naḥ ā gahi 
SA_GV01_rvh1-10u-12634	RV_8,013.14a ā tū gahi pra tu drava matsvā sutasya gomataḥ /	ā tū gahi pra tu drava matsva sutasya gomataḥ 
SA_GV01_rvh1-10u-12635	RV_8,013.14c tantuṃ tanuṣva pūrvyaṃ yathā vide //	tantum tanuṣva pūrvyam yathā vide 
SA_GV01_rvh1-10u-12636	RV_8,013.15a yac chakrāsi parāvati yad arvāvati vṛtrahan /	yat śakra asi parāvati yat arvāvati vṛtrahan 
SA_GV01_rvh1-10u-12637	RV_8,013.15c yad vā samudre andhaso 'vited asi //	yat vā samudre andhasaḥ vitā id asi 
SA_GV01_rvh1-10u-12638	RV_8,013.16a indraṃ vardhantu no gira indraṃ sutāsa indavaḥ /	indram vardhantu naḥ giraḥ indram sutāsaḥ indavaḥ 
SA_GV01_rvh1-10u-12639	RV_8,013.16c indre haviṣmatīr viśo arāṇiṣuḥ //	indre haviṣmatīḥ viśaḥ arāṇiṣuḥ 
SA_GV01_rvh1-10u-12640	RV_8,013.17a tam id viprā avasyavaḥ pravatvatībhir ūtibhiḥ /	tam id viprāḥ avasyavaḥ pravatvatībhiḥ ūtibhiḥ 
SA_GV01_rvh1-10u-12641	RV_8,013.17c indraṃ kṣoṇīr avardhayan vayā iva //	indram kṣoṇīḥ avardhayan vayāḥ iva 
SA_GV01_rvh1-10u-12642	RV_8,013.18a trikadrukeṣu cetanaṃ devāso yajñam atnata /	trikadrukeṣu cetanam devāsaḥ yajñam atnata 
SA_GV01_rvh1-10u-12643	RV_8,013.18c tam id vardhantu no giraḥ sadāvṛdham //	tam id vardhantu naḥ giraḥ sadāvṛdham 
SA_GV01_rvh1-10u-12644	RV_8,013.19a stotā yat te anuvrata ukthāny ṛtuthā dadhe /	stotā yat te anuvrataḥ ukthāni ṛtuthā dadhe 
SA_GV01_rvh1-10u-12645	RV_8,013.19c śuciḥ pāvaka ucyate so adbhutaḥ //	śuciḥ pāvakaḥ ucyate saḥ adbhutaḥ 
SA_GV01_rvh1-10u-12646	RV_8,013.20a tad id rudrasya cetati yahvam pratneṣu dhāmasu /	tat id rudrasya cetati yahvam pratneṣu dhāmasu 
SA_GV01_rvh1-10u-12647	RV_8,013.20c mano yatrā vi tad dadhur vicetasaḥ //	manaḥ yatrā vi tat vicetasaḥ 
SA_GV01_rvh1-10u-12648	RV_8,013.21a yadi me sakhyam āvara imasya pāhy andhasaḥ /	yadi me sakhyam āvaraḥ imasya pāhi andhasaḥ 
SA_GV01_rvh1-10u-12649	RV_8,013.21c yena viśvā ati dviṣo atārima //	yena viśvāḥ ati dviṣaḥ atārima 
SA_GV01_rvh1-10u-12650	RV_8,013.22a kadā ta indra girvaṇa stotā bhavāti śantamaḥ /	kadā te indra girvaṇaḥ stotā bhavāti śantamaḥ 
SA_GV01_rvh1-10u-12651	RV_8,013.22c kadā no gavye aśvye vasau dadhaḥ //	kadā naḥ gavye aśvye vasau dadhaḥ 
SA_GV01_rvh1-10u-12652	RV_8,013.23a uta te suṣṭutā harī vṛṣaṇā vahato ratham /	uta te suṣṭutā harī vṛṣaṇā vahataḥ ratham 
SA_GV01_rvh1-10u-12653	RV_8,013.23c ajuryasya madintamaṃ yam īmahe //	ajuryasya madintamam yam īmahe 
SA_GV01_rvh1-10u-12654	RV_8,013.24a tam īmahe puruṣṭutaṃ yahvam pratnābhir ūtibhiḥ /	tam īmahe puruṣṭutam yahvam pratnābhiḥ ūtibhiḥ 
SA_GV01_rvh1-10u-12655	RV_8,013.24c ni barhiṣi priye sadad adha dvitā //	ni barhiṣi priye sadat adha dvitā 
SA_GV01_rvh1-10u-12656	RV_8,013.25a vardhasvā su puruṣṭuta ṛṣiṣṭutābhir ūtibhiḥ /	vardhasva su puruṣṭuta ṛṣiṣṭutābhiḥ ūtibhiḥ 
SA_GV01_rvh1-10u-12657	RV_8,013.25c dhukṣasva pipyuṣīm iṣam avā ca naḥ //	dhukṣasva pipyuṣīm iṣam ava ca naḥ 
SA_GV01_rvh1-10u-12658	RV_8,013.26a indra tvam avited asītthā stuvato adrivaḥ /	indra tvam avitā id asi itthā stuvataḥ adrivas 
SA_GV01_rvh1-10u-12659	RV_8,013.26c ṛtād iyarmi te dhiyam manoyujam //	ṛtāt iyarmi te dhiyam manaḥ yujam 
SA_GV01_rvh1-10u-12660	RV_8,013.27a iha tyā sadhamādyā yujānaḥ somapītaye /	iha tyā sadhamādyā yujānaḥ soma pītaye 
SA_GV01_rvh1-10u-12661	RV_8,013.27c harī indra pratadvasū abhi svara //	harī indra pratadvasū abhi svara 
SA_GV01_rvh1-10u-12662	RV_8,013.28a abhi svarantu ye tava rudrāsaḥ sakṣata śriyam /	abhi svarantu ye tava rudrāsaḥ sakṣata śriyam 
SA_GV01_rvh1-10u-12663	RV_8,013.28c uto marutvatīr viśo abhi prayaḥ //	uta u marutvatīḥ viśaḥ abhi prayaḥ 
SA_GV01_rvh1-10u-12664	RV_8,013.29a imā asya pratūrtayaḥ padaṃ juṣanta yad divi /	imāḥ asya pratūrtayaḥ padam juṣanta yat divi 
SA_GV01_rvh1-10u-12665	RV_8,013.29c nābhā yajñasya saṃ dadhur yathā vide //	nābhā yajñasya sam dadhuḥ yathā vide 
SA_GV01_rvh1-10u-12666	RV_8,013.30a ayaṃ dīrghāya cakṣase prāci prayaty adhvare /	ayam dīrghāya cakṣase prāci prayati adhvare 
SA_GV01_rvh1-10u-12667	RV_8,013.30c mimīte yajñam ānuṣag vicakṣya //	mimīte yajñam ānuṣak vicakṣya 
SA_GV01_rvh1-10u-12668	RV_8,013.31a vṛṣāyam indra te ratha uto te vṛṣaṇā harī /	vṛṣā ayam indra te rathaḥ uta u te vṛṣaṇā harī 
SA_GV01_rvh1-10u-12669	RV_8,013.31c vṛṣā tvaṃ śatakrato vṛṣā havaḥ //	vṛṣā tvam śatakrato vṛṣā havaḥ 
SA_GV01_rvh1-10u-12670	RV_8,013.32a vṛṣā grāvā vṛṣā mado vṛṣā somo ayaṃ sutaḥ /	vṛṣā grāvā vṛṣā madaḥ vṛṣā somaḥ ayam sutaḥ 
SA_GV01_rvh1-10u-12671	RV_8,013.32c vṛṣā yajño yam invasi vṛṣā havaḥ //	vṛṣā yajñaḥ yam invasi vṛṣā havaḥ 
SA_GV01_rvh1-10u-12672	RV_8,013.33a vṛṣā tvā vṛṣaṇaṃ huve vajriñ citrābhir ūtibhiḥ /	vṛṣā tvā vṛṣaṇam huve vajrim citrābhiḥ ūtibhiḥ 
SA_GV01_rvh1-10u-12673	RV_8,013.33c vāvantha hi pratiṣṭutiṃ vṛṣā havaḥ //	vāvantha hi pratiṣṭutim vṛṣā havaḥ 
SA_GV01_rvh1-10u-12674	RV_8,014.01a yad indrāhaṃ yathā tvam īśīya vasva eka it /	yat indra aham yathā tvam īśīya vasvaḥ ekaḥ id 
SA_GV01_rvh1-10u-12675	RV_8,014.01c stotā me goṣakhā syāt //	stotā me go sakhā syāt 
SA_GV01_rvh1-10u-12676	RV_8,014.02a śikṣeyam asmai ditseyaṃ śacīpate manīṣiṇe /	śikṣeyam asmai ditseyam śacīpate manīṣiṇe 
SA_GV01_rvh1-10u-12677	RV_8,014.02c yad ahaṃ gopatiḥ syām //	yat aham gopatiḥ syām 
SA_GV01_rvh1-10u-12678	RV_8,014.03a dhenuṣ ṭa indra sūnṛtā yajamānāya sunvate /	dhenuḥ te indra sūnṛtā yajamānāya sunvate 
SA_GV01_rvh1-10u-12679	RV_8,014.03c gām aśvam pipyuṣī duhe //	gām aśvam pipyuṣī duhe 
SA_GV01_rvh1-10u-12680	RV_8,014.04a na te vartāsti rādhasa indra devo na martyaḥ /	na te vartā asti rādhasaḥ indra devaḥ na martyaḥ 
SA_GV01_rvh1-10u-12681	RV_8,014.04c yad ditsasi stuto magham //	yat ditsasi stutaḥ magham 
SA_GV01_rvh1-10u-12682	RV_8,014.05a yajña indram avardhayad yad bhūmiṃ vy avartayat /	yajñaḥ indram avardhayat yat bhūmim vi avartayat 
SA_GV01_rvh1-10u-12683	RV_8,014.05c cakrāṇa opaśaṃ divi //	cakrāṇaḥ opaśam divi 
SA_GV01_rvh1-10u-12684	RV_8,014.06a vāvṛdhānasya te vayaṃ viśvā dhanāni jigyuṣaḥ /	vāvṛdhānasya te vayam viśvā dhanāni jigyuṣaḥ 
SA_GV01_rvh1-10u-12685	RV_8,014.06c ūtim indrā vṛṇīmahe //	ūtim indra vṛṇīmahe 
SA_GV01_rvh1-10u-12686	RV_8,014.07a vy antarikṣam atiran made somasya rocanā /	vi antarikṣam atirat made somasya rocanā 
SA_GV01_rvh1-10u-12687	RV_8,014.07c indro yad abhinad valam //	indraḥ yat abhinat valam 
SA_GV01_rvh1-10u-12688	RV_8,014.08a ud gā ājad aṅgirobhya āviṣ kṛṇvan guhā satīḥ /	ud gāḥ ājat aṅgirobhyaḥ āvis kṛṇvan guhā satīḥ 
SA_GV01_rvh1-10u-12689	RV_8,014.08c arvāñcaṃ nunude valam //	arvāñcam nunude valam 
SA_GV01_rvh1-10u-12690	RV_8,014.09a indreṇa rocanā divo dṛḷhāni dṛṃhitāni ca /	indreṇa rocanā divaḥ dṛḍhāni dṛṃhitāni ca 
SA_GV01_rvh1-10u-12691	RV_8,014.09c sthirāṇi na parāṇude //	sthirāṇi na parāṇude 
SA_GV01_rvh1-10u-12692	RV_8,014.10a apām ūrmir madann iva stoma indrājirāyate /	apām ūrmiḥ madan iva stomaḥ indra ajirāyate 
SA_GV01_rvh1-10u-12693	RV_8,014.10c vi te madā arājiṣuḥ //	vi te madāḥ arājiṣuḥ 
SA_GV01_rvh1-10u-12694	RV_8,014.11a tvaṃ hi stomavardhana indrāsy ukthavardhanaḥ /	tvam hi stoma vardhanaḥ indra asi uktha vardhanaḥ 
SA_GV01_rvh1-10u-12695	RV_8,014.11c stotṝṇām uta bhadrakṛt //	stotṝṇām uta bhadra kṛt 
SA_GV01_rvh1-10u-12696	RV_8,014.12a indram it keśinā harī somapeyāya vakṣataḥ /	indram id keśinā harī soma peyāya vakṣataḥ 
SA_GV01_rvh1-10u-12697	RV_8,014.12c upa yajñaṃ surādhasam //	upa yajñam su rādhasam 
SA_GV01_rvh1-10u-12698	RV_8,014.13a apām phenena namuceḥ śira indrod avartayaḥ /	apām phenena namuceḥ śiraḥ indra ud avartayaḥ 
SA_GV01_rvh1-10u-12699	RV_8,014.13c viśvā yad ajaya spṛdhaḥ //	viśvāḥ yat ajayaḥ spṛdhaḥ 
SA_GV01_rvh1-10u-12700	RV_8,014.14a māyābhir utsisṛpsata indra dyām ārurukṣataḥ /	māyābhiḥ utsisṛpsataḥ indra dyām ārurukṣataḥ 
SA_GV01_rvh1-10u-12701	RV_8,014.14c ava dasyūṃr adhūnuthāḥ //	ava dasyūṃr adhūnuthāḥ 
SA_GV01_rvh1-10u-12702	RV_8,014.15a asunvām indra saṃsadaṃ viṣūcīṃ vy anāśayaḥ /	asunvām indra saṃsadam viṣūcīm vi anāśayaḥ 
SA_GV01_rvh1-10u-12703	RV_8,014.15c somapā uttaro bhavan //	soma pāḥ uttaraḥ bhavan 
SA_GV01_rvh1-10u-12704	RV_8,015.01a tam v abhi pra gāyata puruhūtam puruṣṭutam /	tam u abhi pra gāyata puru hūtam puruṣṭutam 
SA_GV01_rvh1-10u-12705	RV_8,015.01c indraṃ gīrbhis taviṣam ā vivāsata //	indram gīrbhiḥ taviṣam ā vivāsata 
SA_GV01_rvh1-10u-12706	RV_8,015.02a yasya dvibarhaso bṛhat saho dādhāra rodasī /	yasya dvibarhasaḥ bṛhat sahaḥ dādhāra rodasī 
SA_GV01_rvh1-10u-12707	RV_8,015.02c girīṃr ajrāṃ apaḥ svar vṛṣatvanā //	girīṃr ajrān apaḥ svar vṛṣatvanā 
SA_GV01_rvh1-10u-12708	RV_8,015.03a sa rājasi puruṣṭutaṃ eko vṛtrāṇi jighnase /	sa rājasi puruṣṭutam ekaḥ vṛtrāṇi jighnase 
SA_GV01_rvh1-10u-12709	RV_8,015.03c indra jaitrā śravasyā ca yantave //	indra jaitrā śravasyā ca yantave 
SA_GV01_rvh1-10u-12710	RV_8,015.04a taṃ te madaṃ gṛṇīmasi vṛṣaṇam pṛtsu sāsahim /	tam te madam gṛṇīmasi vṛṣaṇam pṛtsu sāsahim 
SA_GV01_rvh1-10u-12711	RV_8,015.04c u lokakṛtnum adrivo hariśriyam //	u loka kṛtnum adrivas hari śriyam 
SA_GV01_rvh1-10u-12712	RV_8,015.05a yena jyotīṃṣy āyave manave ca viveditha /	yena jyotīṃṣi āyave manave ca viveditha 
SA_GV01_rvh1-10u-12713	RV_8,015.05c mandāno asya barhiṣo vi rājasi //	mandānaḥ asya barhiṣaḥ vi rājasi 
SA_GV01_rvh1-10u-12714	RV_8,015.06a tad adyā cit ta ukthino 'nu ṣṭuvanti pūrvathā /	tat adyā cit te ukthinaḥ nu stuvanti pūrvathā 
SA_GV01_rvh1-10u-12715	RV_8,015.06c vṛṣapatnīr apo jayā dive-dive //	vṛṣa patnīḥ apaḥ jaya dive dive 
SA_GV01_rvh1-10u-12716	RV_8,015.07a tava tyad indriyam bṛhat tava śuṣmam uta kratum /	tava tyad indriyam bṛhat tava śuṣmam uta kratum 
SA_GV01_rvh1-10u-12717	RV_8,015.07c vajraṃ śiśāti dhiṣaṇā vareṇyam //	vajram śiśāti dhiṣaṇā vareṇyam 
SA_GV01_rvh1-10u-12718	RV_8,015.08a tava dyaur indra pauṃsyam pṛthivī vardhati śravaḥ /	tava dyauḥ indra pauṃsyam pṛthivī vardhati śravaḥ 
SA_GV01_rvh1-10u-12719	RV_8,015.08c tvām āpaḥ parvatāsaś ca hinvire //	tvām āpaḥ parvatāsaḥ ca hinvire 
SA_GV01_rvh1-10u-12720	RV_8,015.09a tvāṃ viṣṇur bṛhan kṣayo mitro gṛṇāti varuṇaḥ /	tvām viṣṇuḥ bṛhan kṣayaḥ mitraḥ gṛṇāti varuṇaḥ 
SA_GV01_rvh1-10u-12721	RV_8,015.09c tvāṃ śardho madaty anu mārutam //	tvām śardhaḥ madati anu mārutam 
SA_GV01_rvh1-10u-12722	RV_8,015.10a tvaṃ vṛṣā janānām maṃhiṣṭha indra jajñiṣe /	tvam vṛṣā janānām maṃhiṣṭhaḥ indra jajñiṣe 
SA_GV01_rvh1-10u-12723	RV_8,015.10c satrā viśvā svapatyāni dadhiṣe //	satrā viśvā su apatyāni dadhiṣe 
SA_GV01_rvh1-10u-12724	RV_8,015.11a satrā tvam puruṣṭutaṃ eko vṛtrāṇi tośase /	satrā tvam puruṣṭutam ekaḥ vṛtrāṇi tośase 
SA_GV01_rvh1-10u-12725	RV_8,015.11c nānya indrāt karaṇam bhūya invati //	na anyaḥ indrāt karaṇam bhūyaḥ invati 
SA_GV01_rvh1-10u-12726	RV_8,015.12a yad indra manmaśas tvā nānā havanta ūtaye /	yat indra manmaśas tvā nānā havante ūtaye 
SA_GV01_rvh1-10u-12727	RV_8,015.12c asmākebhir nṛbhir atrā svar jaya //	asmākebhiḥ nṛbhiḥ atra svar jaya 
SA_GV01_rvh1-10u-12728	RV_8,015.13a araṃ kṣayāya no mahe viśvā rūpāṇy āviśan /	aram kṣayāya naḥ mahe viśvā rūpāṇi āviśan 
SA_GV01_rvh1-10u-12729	RV_8,015.13c indraṃ jaitrāya harṣayā śacīpatim //	indram jaitrāya harṣaya śacīpatim 
SA_GV01_rvh1-10u-12730	RV_8,016.01a pra samrājaṃ carṣaṇīnām indraṃ stotā navyaṃ gīrbhiḥ /	pra samrājam carṣaṇīnām indram stota navyam gīrbhiḥ 
SA_GV01_rvh1-10u-12731	RV_8,016.01c naraṃ nṛṣāham maṃhiṣṭham //	naram nṛṣāham maṃhiṣṭham 
SA_GV01_rvh1-10u-12732	RV_8,016.02a yasminn ukthāni raṇyanti viśvāni ca śravasyā /	yasmin ukthāni raṇyanti viśvāni ca śravasyā 
SA_GV01_rvh1-10u-12733	RV_8,016.02c apām avo na samudre //	apām avaḥ na samudre 
SA_GV01_rvh1-10u-12734	RV_8,016.03a taṃ suṣṭutyā vivāse jyeṣṭharājam bhare kṛtnum /	tam suṣṭutyā vivāse jyeṣṭha rājam bhare kṛtnum 
SA_GV01_rvh1-10u-12735	RV_8,016.03c maho vājinaṃ sanibhyaḥ //	mahaḥ vājinam sanibhyaḥ 
SA_GV01_rvh1-10u-12736	RV_8,016.04a yasyānūnā gabhīrā madā uravas tarutrāḥ /	yasya anūnāḥ gabhīrāḥ madāḥ uravaḥ tarutrāḥ 
SA_GV01_rvh1-10u-12737	RV_8,016.04c harṣumantaḥ śūrasātau //	harṣumantaḥ śūrasātau 
SA_GV01_rvh1-10u-12738	RV_8,016.05a tam id dhaneṣu hiteṣv adhivākāya havante /	tam id dhaneṣu hiteṣu adhivākāya havante 
SA_GV01_rvh1-10u-12739	RV_8,016.05c yeṣām indras te jayanti //	yeṣām indraḥ te jayanti 
SA_GV01_rvh1-10u-12740	RV_8,016.06a tam ic cyautnair āryanti taṃ kṛtebhiś carṣaṇayaḥ /	tam id cyautnaiḥ āryanti tam kṛtebhiḥ carṣaṇayaḥ 
SA_GV01_rvh1-10u-12741	RV_8,016.06c eṣa indro varivaskṛt //	eṣaḥ indraḥ varivaskṛt 
SA_GV01_rvh1-10u-12742	RV_8,016.07a indro brahmendra ṛṣir indraḥ purū puruhūtaḥ /	indraḥ brahmā indraḥ ṛṣiḥ indraḥ purū puruhūtaḥ 
SA_GV01_rvh1-10u-12743	RV_8,016.07c mahān mahībhiḥ śacībhiḥ //	mahān mahībhiḥ śacībhiḥ 
SA_GV01_rvh1-10u-12744	RV_8,016.08a sa stomyaḥ sa havyaḥ satyaḥ satvā tuvikūrmiḥ /	sa stomyaḥ sa havyaḥ satyaḥ satvā tuvikūrmiḥ 
SA_GV01_rvh1-10u-12745	RV_8,016.08c ekaś cit sann abhibhūtiḥ //	ekaḥ cit san abhibhūtiḥ 
SA_GV01_rvh1-10u-12746	RV_8,016.09a tam arkebhis taṃ sāmabhis taṃ gāyatraiś carṣaṇayaḥ /	tam arkebhiḥ tam sāmabhiḥ tam gāyatraiḥ carṣaṇayaḥ 
SA_GV01_rvh1-10u-12747	RV_8,016.09c indraṃ vardhanti kṣitayaḥ //	indram vardhanti kṣitayaḥ 
SA_GV01_rvh1-10u-12748	RV_8,016.10a praṇetāraṃ vasyo acchā kartāraṃ jyotiḥ samatsu /	praṇetāram vasyaḥ acchā kartāram jyotiḥ samatsu 
SA_GV01_rvh1-10u-12749	RV_8,016.10c sāsahvāṃsaṃ yudhāmitrān //	sāsahvāṃsam yudhā amitrān 
SA_GV01_rvh1-10u-12750	RV_8,016.11a sa naḥ papriḥ pārayāti svasti nāvā puruhūtaḥ /	sa naḥ papriḥ pārayāti svasti nāvā puruhūtaḥ 
SA_GV01_rvh1-10u-12751	RV_8,016.11c indro viśvā ati dviṣaḥ //	indraḥ viśvāḥ ati dviṣaḥ 
SA_GV01_rvh1-10u-12752	RV_8,016.12a sa tvaṃ na indra vājebhir daśasyā ca gātuyā ca /	sa tvam naḥ indra vājebhiḥ daśasya ca gātuya ca 
SA_GV01_rvh1-10u-12753	RV_8,016.12c acchā ca naḥ sumnaṃ neṣi //	acchā ca naḥ sumnam neṣi 
SA_GV01_rvh1-10u-12754	RV_8,017.01a ā yāhi suṣumā hi ta indra somam pibā imam /	ā yāhi suṣuma hi te indra somam pibā imam 
SA_GV01_rvh1-10u-12755	RV_8,017.01c edam barhiḥ sado mama //	ā idam barhiḥ sadaḥ mama 
SA_GV01_rvh1-10u-12756	RV_8,017.02a ā tvā brahmayujā harī vahatām indra keśinā /	ā tvā brahma yujā harī vahatām indra keśinā 
SA_GV01_rvh1-10u-12757	RV_8,017.02c upa brahmāṇi naḥ śṛṇu //	upa brahmāṇi naḥ śṛṇu 
SA_GV01_rvh1-10u-12758	RV_8,017.03a brahmāṇas tvā vayaṃ yujā somapām indra sominaḥ /	brahmāṇaḥ tvā vayam yujā soma pām indra sominaḥ 
SA_GV01_rvh1-10u-12759	RV_8,017.03c sutāvanto havāmahe //	sutāvantaḥ havāmahe 
SA_GV01_rvh1-10u-12760	RV_8,017.04a ā no yāhi sutāvato 'smākaṃ suṣṭutīr upa /	ā naḥ yāhi sutāvataḥ smākam suṣṭutīḥ upa 
SA_GV01_rvh1-10u-12761	RV_8,017.04c pibā su śiprinn andhasaḥ //	pibā su śiprin andhasaḥ 
SA_GV01_rvh1-10u-12762	RV_8,017.05a ā te siñcāmi kukṣyor anu gātrā vi dhāvatu /	ā te siñcāmi kukṣyoḥ anu gātrā vi dhāvatu 
SA_GV01_rvh1-10u-12763	RV_8,017.05c gṛbhāya jihvayā madhu //	gṛbhāya jihvayā madhu 
SA_GV01_rvh1-10u-12764	RV_8,017.06a svāduṣ ṭe astu saṃsude madhumān tanve tava /	svāduḥ te astu saṃsude madhumān tanve tava 
SA_GV01_rvh1-10u-12765	RV_8,017.06c somaḥ śam astu te hṛde //	somaḥ śam astu te hṛde 
SA_GV01_rvh1-10u-12766	RV_8,017.07a ayam u tvā vicarṣaṇe janīr ivābhi saṃvṛtaḥ /	ayam u tvā vicarṣaṇe janīḥ iva abhi saṃvṛtaḥ 
SA_GV01_rvh1-10u-12767	RV_8,017.07c pra soma indra sarpatu //	pra somaḥ indra sarpatu 
SA_GV01_rvh1-10u-12768	RV_8,017.08a tuvigrīvo vapodaraḥ subāhur andhaso made /	tuvi grīvaḥ vapā udaraḥ su bāhuḥ andhasaḥ made 
SA_GV01_rvh1-10u-12769	RV_8,017.08c indro vṛtrāṇi jighnate //	indraḥ vṛtrāṇi jighnate 
SA_GV01_rvh1-10u-12770	RV_8,017.09a indra prehi puras tvaṃ viśvasyeśāna ojasā /	indra prehi puras tvam viśvasya īśānaḥ ojasā 
SA_GV01_rvh1-10u-12771	RV_8,017.09c vṛtrāṇi vṛtrahañ jahi //	vṛtrāṇi vṛtraham jahi 
SA_GV01_rvh1-10u-12772	RV_8,017.10a dīrghas te astv aṅkuśo yenā vasu prayacchasi /	dīrghaḥ te astu aṅkuśaḥ yena vasu prayacchasi 
SA_GV01_rvh1-10u-12773	RV_8,017.10c yajamānāya sunvate //	yajamānāya sunvate 
SA_GV01_rvh1-10u-12774	RV_8,017.11a ayaṃ ta indra somo nipūto adhi barhiṣi /	ayam te indra somaḥ nipūtaḥ adhi barhiṣi 
SA_GV01_rvh1-10u-12775	RV_8,017.11c ehīm asya dravā piba //	ehi īm asya drava piba 
SA_GV01_rvh1-10u-12776	RV_8,017.12a śācigo śācipūjanāyaṃ raṇāya te sutaḥ /	śācigo śācipūjana ayam raṇāya te sutaḥ 
SA_GV01_rvh1-10u-12777	RV_8,017.12c ākhaṇḍala pra hūyase //	ākhaṇḍala pra hūyase 
SA_GV01_rvh1-10u-12778	RV_8,017.13a yas te śṛṅgavṛṣo napāt praṇapāt kuṇḍapāyyaḥ /	yaḥ te śṛṅgavṛṣaḥ napāt praṇapāt kuṇḍapāyyaḥ 
SA_GV01_rvh1-10u-12779	RV_8,017.13c ny asmin dadhra ā manaḥ //	ni asmin dadhre ā manaḥ 
SA_GV01_rvh1-10u-12780	RV_8,017.14a vāstoṣ pate dhruvā sthūṇāṃsatraṃ somyānām /	vāstoḥ pate dhruvā sthūṇā aṃsatram somyānām 
SA_GV01_rvh1-10u-12781	RV_8,017.14c drapso bhettā purāṃ śaśvatīnām indro munīnāṃ sakhā //	drapsaḥ bhettā purām śaśvatīnām indraḥ munīnām sakhā 
SA_GV01_rvh1-10u-12782	RV_8,017.15a pṛdākusānur yajato gaveṣaṇa ekaḥ sann abhi bhūyasaḥ /	pṛdākusānuḥ yajataḥ gaveṣaṇaḥ ekaḥ san abhi bhūyasaḥ 
SA_GV01_rvh1-10u-12783	RV_8,017.15c bhūrṇim aśvaṃ nayat tujā puro gṛbhendraṃ somasya pītaye //	bhūrṇim aśvam nayat tujā puras gṛbhā indram somasya pītaye 
SA_GV01_rvh1-10u-12784	RV_8,018.01a idaṃ ha nūnam eṣāṃ sumnam bhikṣeta martyaḥ /	idam ha nūnam eṣām sumnam bhikṣeta martyaḥ 
SA_GV01_rvh1-10u-12785	RV_8,018.01c ādityānām apūrvyaṃ savīmani //	ādityānām apūrvyam savīmani 
SA_GV01_rvh1-10u-12786	RV_8,018.02a anarvāṇo hy eṣām panthā ādityānām /	anarvāṇaḥ hi eṣām panthāḥ ādityānām 
SA_GV01_rvh1-10u-12787	RV_8,018.02c adabdhāḥ santi pāyavaḥ sugevṛdhaḥ //	adabdhāḥ santi pāyavaḥ sugevṛdhaḥ 
SA_GV01_rvh1-10u-12788	RV_8,018.03a tat su naḥ savitā bhago varuṇo mitro aryamā /	tat su naḥ savitā bhagaḥ varuṇaḥ mitraḥ aryamā 
SA_GV01_rvh1-10u-12789	RV_8,018.03c śarma yacchantu sapratho yad īmahe //	śarma yacchantu saprathaḥ yat īmahe 
SA_GV01_rvh1-10u-12790	RV_8,018.04a devebhir devy adite 'riṣṭabharmann ā gahi /	devebhiḥ devi adite riṣṭa bharman ā gahi 
SA_GV01_rvh1-10u-12791	RV_8,018.04c smat sūribhiḥ purupriye suśarmabhiḥ //	smat sūribhiḥ puru priye su śarmabhiḥ 
SA_GV01_rvh1-10u-12792	RV_8,018.05a te hi putrāso aditer vidur dveṣāṃsi yotave /	te hi putrāsaḥ aditeḥ viduḥ dveṣāṃsi yotave 
SA_GV01_rvh1-10u-12793	RV_8,018.05c aṃhoś cid urucakrayo 'nehasaḥ //	aṃhoḥ cit uru cakrayaḥ na īhasaḥ 
SA_GV01_rvh1-10u-12794	RV_8,018.06a aditir no divā paśum aditir naktam advayāḥ /	aditiḥ naḥ divā paśum aditiḥ naktam advayāḥ 
SA_GV01_rvh1-10u-12795	RV_8,018.06c aditiḥ pātv aṃhasaḥ sadāvṛdhā //	aditiḥ pātu aṃhasaḥ sadā vṛdhā 
SA_GV01_rvh1-10u-12796	RV_8,018.07a uta syā no divā matir aditir ūtyā gamat /	uta syā naḥ divā matiḥ aditiḥ ūtyā gamat 
SA_GV01_rvh1-10u-12797	RV_8,018.07c sā śantāti mayas karad apa sridhaḥ //	sā śantāti mayaḥ karat apa sridhaḥ 
SA_GV01_rvh1-10u-12798	RV_8,018.08a uta tyā daivyā bhiṣajā śaṃ naḥ karato aśvinā /	uta tyā daivyā bhiṣajā śam naḥ karataḥ aśvinā 
SA_GV01_rvh1-10u-12799	RV_8,018.08c yuyuyātām ito rapo apa sridhaḥ //	yuyuyātām itas rapaḥ apa sridhaḥ 
SA_GV01_rvh1-10u-12800	RV_8,018.09a śam agnir agnibhiḥ karac chaṃ nas tapatu sūryaḥ /	śam agniḥ agnibhiḥ karat śam naḥ tapatu sūryaḥ 
SA_GV01_rvh1-10u-12801	RV_8,018.09c śaṃ vāto vātv arapā apa sridhaḥ //	śam vātaḥ vātu arapāḥ apa sridhaḥ 
SA_GV01_rvh1-10u-12802	RV_8,018.10a apāmīvām apa sridham apa sedhata durmatim /	apa amīvām apa sridham apa sedhata durmatim 
SA_GV01_rvh1-10u-12803	RV_8,018.10c ādityāso yuyotanā no aṃhasaḥ //	ādityāsaḥ yuyotana naḥ aṃhasaḥ 
SA_GV01_rvh1-10u-12804	RV_8,018.11a yuyotā śarum asmad āṃ ādityāsa utāmatim /	yuyota śarum asmat ām ādityāsaḥ uta amatim 
SA_GV01_rvh1-10u-12805	RV_8,018.11c ṛdhag dveṣaḥ kṛṇuta viśvavedasaḥ //	ṛdhak dveṣaḥ kṛṇuta viśva vedasaḥ 
SA_GV01_rvh1-10u-12806	RV_8,018.12a tat su naḥ śarma yacchatādityā yan mumocati /	tat su naḥ śarma yacchata ādityāḥ yat mumocati 
SA_GV01_rvh1-10u-12807	RV_8,018.12c enasvantaṃ cid enasaḥ sudānavaḥ //	enasvantam cit enasaḥ sudānavaḥ 
SA_GV01_rvh1-10u-12808	RV_8,018.13a yo naḥ kaś cid ririkṣati rakṣastvena martyaḥ /	yaḥ naḥ kaḥ cit ririkṣati rakṣaḥ tvena martyaḥ 
SA_GV01_rvh1-10u-12809	RV_8,018.13c svaiḥ ṣa evai ririṣīṣṭa yur janaḥ //	svaiḥ saḥ evaiḥ ririṣīṣṭa janaḥ 
SA_GV01_rvh1-10u-12810	RV_8,018.14a sam it tam agham aśnavad duḥśaṃsam martyaṃ ripum /	sam id tam agham aśnavat duḥśaṃsam martyam ripum 
SA_GV01_rvh1-10u-12811	RV_8,018.14c yo asmatrā durhaṇāvāṃ upa dvayuḥ //	yaḥ asmatrā upa dvayuḥ 
SA_GV01_rvh1-10u-12812	RV_8,018.15a pākatrā sthana devā hṛtsu jānītha martyam /	pākatrā sthana devāḥ hṛtsu jānītha martyam 
SA_GV01_rvh1-10u-12813	RV_8,018.15c upa dvayuṃ cādvayuṃ ca vasavaḥ //	upa dvayum ca advayum ca vasavaḥ 
SA_GV01_rvh1-10u-12814	RV_8,018.16a ā śarma parvatānām otāpāṃ vṛṇīmahe /	ā śarma parvatānām ā uta apām vṛṇīmahe 
SA_GV01_rvh1-10u-12815	RV_8,018.16c dyāvākṣāmāre asmad rapas kṛtam //	dyāvākṣāmā āre asmat rapaḥ kṛtam 
SA_GV01_rvh1-10u-12816	RV_8,018.17a te no bhadreṇa śarmaṇā yuṣmākaṃ nāvā vasavaḥ /	te naḥ bhadreṇa śarmaṇā yuṣmākam nāvā vasavaḥ 
SA_GV01_rvh1-10u-12817	RV_8,018.17c ati viśvāni duritā pipartana //	ati viśvāni duritā pipartana 
SA_GV01_rvh1-10u-12818	RV_8,018.18a tuce tanāya tat su no drāghīya āyur jīvase /	tuce tanāya tat su naḥ drāghīyaḥ āyuḥ jīvase 
SA_GV01_rvh1-10u-12819	RV_8,018.18c ādityāsaḥ sumahasaḥ kṛṇotana //	ādityāsaḥ su mahasaḥ kṛṇotana 
SA_GV01_rvh1-10u-12820	RV_8,018.19a yajño hīḷo vo antara ādityā asti mṛḷata /	yajñaḥ hīḍaḥ vaḥ antare ādityāḥ asti mṛḍata 
SA_GV01_rvh1-10u-12821	RV_8,018.19c yuṣme id vo api ṣmasi sajātye //	yuṣme id vaḥ api smasi sajātye 
SA_GV01_rvh1-10u-12822	RV_8,018.20a bṛhad varūtham marutāṃ devaṃ trātāram aśvinā /	bṛhat varūtham marutām devam trātāram aśvinā 
SA_GV01_rvh1-10u-12823	RV_8,018.20c mitram īmahe varuṇaṃ svastaye //	mitram īmahe varuṇam svastaye 
SA_GV01_rvh1-10u-12824	RV_8,018.21a aneho mitrāryaman nṛvad varuṇa śaṃsyam /	anehaḥ mitra aryaman nṛvat varuṇa śaṃsyam 
SA_GV01_rvh1-10u-12825	RV_8,018.21c trivarūtham maruto yanta naś chardiḥ //	tri varūtham marutaḥ yanta naḥ chardiḥ 
SA_GV01_rvh1-10u-12826	RV_8,018.22a ye cid dhi mṛtyubandhava ādityā manavaḥ smasi /	ye cit hi mṛtyu bandhavaḥ ādityāḥ manavaḥ smasi 
SA_GV01_rvh1-10u-12827	RV_8,018.22c pra sū na āyur jīvase tiretana //	pra su naḥ āyuḥ jīvase tiretana 
SA_GV01_rvh1-10u-12828	RV_8,019.01a taṃ gūrdhayā svarṇaraṃ devāso devam aratiṃ dadhanvire /	tam gūrdhayā svarṇaram devāsaḥ devam aratim dadhanvire 
SA_GV01_rvh1-10u-12829	RV_8,019.01c devatrā havyam ohire //	devatrā havyam ohire 
SA_GV01_rvh1-10u-12830	RV_8,019.02a vibhūtarātiṃ vipra citraśociṣam agnim īḷiṣva yanturam /	vibhūta rātim vipra citra śociṣam agnim īḍiṣva yanturam 
SA_GV01_rvh1-10u-12831	RV_8,019.02c asya medhasya somyasya sobhare prem adhvarāya pūrvyam //	asya medhasya somyasya sobhare pra īm adhvarāya pūrvyam 
SA_GV01_rvh1-10u-12832	RV_8,019.03a yajiṣṭhaṃ tvā vavṛmahe devaṃ devatrā hotāram amartyam /	yajiṣṭham tvā vavṛmahe devam devatrā hotāram amartyam 
SA_GV01_rvh1-10u-12833	RV_8,019.03c asya yajñasya sukratum //	asya yajñasya sukratum 
SA_GV01_rvh1-10u-12834	RV_8,019.04a ūrjo napātaṃ subhagaṃ sudīditim agniṃ śreṣṭhaśociṣam /	ūrjaḥ napātam subhagam su dīditim agnim śreṣṭha śociṣam 
SA_GV01_rvh1-10u-12835	RV_8,019.04c sa no mitrasya varuṇasya so apām ā sumnaṃ yakṣate divi //	sa naḥ mitrasya varuṇasya saḥ apām ā sumnam yakṣate divi 
SA_GV01_rvh1-10u-12836	RV_8,019.05a yaḥ samidhā ya āhutī yo vedena dadāśa marto agnaye /	yaḥ samidhā yaḥ āhutī yaḥ vedena dadāśa martaḥ agnaye 
SA_GV01_rvh1-10u-12837	RV_8,019.05c yo namasā svadhvaraḥ //	yaḥ namasā su adhvaraḥ 
SA_GV01_rvh1-10u-12838	RV_8,019.06a tasyed arvanto raṃhayanta āśavas tasya dyumnitamaṃ yaśaḥ /	tasya id arvantaḥ raṃhayantaḥ āśavaḥ tasya dyumnitamam yaśaḥ 
SA_GV01_rvh1-10u-12839	RV_8,019.06c na tam aṃho devakṛtaṃ kutaś cana na martyakṛtaṃ naśat //	na tam aṃhaḥ deva kṛtam kutas cana na martya kṛtam naśat 
SA_GV01_rvh1-10u-12840	RV_8,019.07a svagnayo vo agnibhiḥ syāma sūno sahasa ūrjām pate /	su agnayaḥ vaḥ agnibhiḥ syāma sūno sahasaḥ ūrjām pate 
SA_GV01_rvh1-10u-12841	RV_8,019.07c suvīras tvam asmayuḥ //	su vīraḥ tvam asmayuḥ 
SA_GV01_rvh1-10u-12842	RV_8,019.08a praśaṃsamāno atithir na mitriyo 'gnī ratho na vedyaḥ /	praśaṃsamānaḥ atithiḥ na mitriyaḥ gniḥ rathaḥ na vedyaḥ 
SA_GV01_rvh1-10u-12843	RV_8,019.08c tve kṣemāso api santi sādhavas tvaṃ rājā rayīṇām //	tve kṣemāsaḥ api santi sādhavaḥ tvam rājā rayīṇām 
SA_GV01_rvh1-10u-12844	RV_8,019.09a so addhā dāśvadhvaro 'gne martaḥ subhaga sa praśaṃsyaḥ /	saḥ addhā dāśu adhvaraḥ gne martaḥ subhaga sa praśaṃsyaḥ 
SA_GV01_rvh1-10u-12845	RV_8,019.09c sa dhībhir astu sanitā //	sa dhībhiḥ astu sanitā 
SA_GV01_rvh1-10u-12846	RV_8,019.10a yasya tvam ūrdhvo adhvarāya tiṣṭhasi kṣayadvīraḥ sa sādhate /	yasya tvam ūrdhvaḥ adhvarāya tiṣṭhasi kṣayadvīraḥ sa sādhate 
SA_GV01_rvh1-10u-12847	RV_8,019.10c so arvadbhiḥ sanitā sa vipanyubhiḥ sa śūraiḥ sanitā kṛtam //	saḥ arvadbhiḥ sanitā sa vipanyubhiḥ sa śūraiḥ sanitā kṛtam 
SA_GV01_rvh1-10u-12848	RV_8,019.11a yasyāgnir vapur gṛhe stomaṃ cano dadhīta viśvavāryaḥ /	yasya agniḥ vapuḥ gṛhe stomam canaḥ dadhīta viśva vāryaḥ 
SA_GV01_rvh1-10u-12849	RV_8,019.11c havyā vā veviṣad viṣaḥ //	havyā vā veviṣat viṣaḥ 
SA_GV01_rvh1-10u-12850	RV_8,019.12a viprasya vā stuvataḥ sahaso yaho makṣūtamasya rātiṣu /	viprasya vā stuvataḥ sahasaḥ yaho makṣūtamasya rātiṣu 
SA_GV01_rvh1-10u-12851	RV_8,019.12c avodevam uparimartyaṃ kṛdhi vaso vividuṣo vacaḥ //	avas udevam upari martyam kṛdhi vaso vividuṣaḥ vacaḥ 
SA_GV01_rvh1-10u-12852	RV_8,019.13a yo agniṃ havyadātibhir namobhir vā sudakṣam āvivāsati /	yaḥ agnim havya dātibhiḥ namobhiḥ vā su dakṣam āvivāsati 
SA_GV01_rvh1-10u-12853	RV_8,019.13c girā vājiraśociṣam //	girā vājira śociṣam 
SA_GV01_rvh1-10u-12854	RV_8,019.14a samidhā yo niśitī dāśad aditiṃ dhāmabhir asya martyaḥ /	samidhā yaḥ niśitī dāśat aditim dhāmabhiḥ asya martyaḥ 
SA_GV01_rvh1-10u-12855	RV_8,019.14c viśvet sa dhībhiḥ subhago janāṃ ati dyumnair udna iva tāriṣat //	viśvā id sa dhībhiḥ subhagaḥ janān ati dyumnaiḥ udnaḥ iva tāriṣat 
SA_GV01_rvh1-10u-12856	RV_8,019.15a tad agne dyumnam ā bhara yat sāsahat sadane kaṃ cid atriṇam /	tat agne dyumnam ā bhara yat sāsahat sadane kam cit atriṇam 
SA_GV01_rvh1-10u-12857	RV_8,019.15c manyuṃ janasya dūḍhyaḥ //	manyum janasya dūḍhyaḥ 
SA_GV01_rvh1-10u-12858	RV_8,019.16a yena caṣṭe varuṇo mitro aryamā yena nāsatyā bhagaḥ /	yena caṣṭe varuṇaḥ mitraḥ aryamā yena nāsatyā bhagaḥ 
SA_GV01_rvh1-10u-12859	RV_8,019.16c vayaṃ tat te śavasā gātuvittamā indratvotā vidhemahi //	vayam tat te śavasā gātu vittamāḥ indra tva utāḥ vidhemahi 
SA_GV01_rvh1-10u-12860	RV_8,019.17a te ghed agne svādhyo ye tvā vipra nidadhire nṛcakṣasam /	te gha id agne su ādhyaḥ ye tvā vipra nidadhire nṛ cakṣasam 
SA_GV01_rvh1-10u-12861	RV_8,019.17c viprāso deva sukratum //	viprāsaḥ deva sukratum 
SA_GV01_rvh1-10u-12862	RV_8,019.18a ta id vediṃ subhaga ta āhutiṃ te sotuṃ cakrire divi /	te id vedim subhaga te āhutim te sotum cakrire divi 
SA_GV01_rvh1-10u-12863	RV_8,019.18c ta id vājebhir jigyur mahad dhanaṃ ye tve kāmaṃ nyerire //	te id vājebhiḥ jigyuḥ mahat dhanam ye tve kāmam nyerire 
SA_GV01_rvh1-10u-12864	RV_8,019.19a bhadro no agnir āhuto bhadrā rātiḥ subhaga bhadro adhvaraḥ /	bhadraḥ naḥ agniḥ āhutaḥ bhadrā rātiḥ subhaga bhadraḥ adhvaraḥ 
SA_GV01_rvh1-10u-12865	RV_8,019.19c bhadrā uta praśastayaḥ //	bhadrāḥ uta praśastayaḥ 
SA_GV01_rvh1-10u-12866	RV_8,019.20a bhadram manaḥ kṛṇuṣva vṛtratūrye yenā samatsu sāsahaḥ /	bhadram manaḥ kṛṇuṣva vṛtratūrye yena samatsu sāsahaḥ 
SA_GV01_rvh1-10u-12867	RV_8,019.20c ava sthirā tanuhi bhūri śardhatāṃ vanemā te abhiṣṭibhiḥ //	ava sthirā tanuhi bhūri śardhatām vanema te abhiṣṭibhiḥ 
SA_GV01_rvh1-10u-12868	RV_8,019.21a īḷe girā manurhitaṃ yaṃ devā dūtam aratiṃ nyerire /	īḍe girā manuḥ hitam yam devāḥ dūtam aratim nyerire 
SA_GV01_rvh1-10u-12869	RV_8,019.21c yajiṣṭhaṃ havyavāhanam //	yajiṣṭham havyavāhanam 
SA_GV01_rvh1-10u-12870	RV_8,019.22a tigmajambhāya taruṇāya rājate prayo gāyasy agnaye /	tigma jambhāya taruṇāya rājate prayaḥ gāyasi agnaye 
SA_GV01_rvh1-10u-12871	RV_8,019.22c yaḥ piṃśate sūnṛtābhiḥ suvīryam agnir ghṛtebhir āhutaḥ //	yaḥ piṃśate sūnṛtābhiḥ su vīryam agniḥ ghṛtebhiḥ āhutaḥ 
SA_GV01_rvh1-10u-12872	RV_8,019.23a yadī ghṛtebhir āhuto vāśīm agnir bharata uc cāva ca /	yadī ghṛtebhiḥ āhutaḥ vāśīm agniḥ bharate ud ca ava ca 
SA_GV01_rvh1-10u-12873	RV_8,019.23c asura iva nirṇijam //	asuraḥ iva nirṇijam 
SA_GV01_rvh1-10u-12874	RV_8,019.24a yo havyāny airayatā manurhito deva āsā sugandhinā /	yaḥ havyāni airayata manuḥ hitaḥ devaḥ āsā sugandhinā 
SA_GV01_rvh1-10u-12875	RV_8,019.24c vivāsate vāryāṇi svadhvaro hotā devo amartyaḥ //	vivāsate vāryāṇi su adhvaraḥ hotā devaḥ amartyaḥ 
SA_GV01_rvh1-10u-12876	RV_8,019.25a yad agne martyas tvaṃ syām aham mitramaho amartyaḥ /	yat agne martyaḥ tvam syām aham mitra mahas amartyaḥ 
SA_GV01_rvh1-10u-12877	RV_8,019.25c sahasaḥ sūnav āhuta //	sahasaḥ sūno āhuta 
SA_GV01_rvh1-10u-12878	RV_8,019.26a na tvā rāsīyābhiśastaye vaso na pāpatvāya santya /	na tvā rāsīya abhiśastaye vaso na pāpa tvāya santya 
SA_GV01_rvh1-10u-12879	RV_8,019.26c na me stotāmatīvā na durhitaḥ syād agne na pāpayā //	na me stotā amatīvā na durhitaḥ syāt agne na pāpayā 
SA_GV01_rvh1-10u-12880	RV_8,019.27a pitur na putraḥ subhṛto duroṇa ā devāṃ etu pra ṇo haviḥ //	pituḥ na putraḥ su bhṛtaḥ duroṇe ā devān etu pra naḥ haviḥ 
SA_GV01_rvh1-10u-12881	RV_8,019.28a tavāham agna ūtibhir nediṣṭhābhiḥ saceya joṣam ā vaso /	tava aham agne ūtibhiḥ nediṣṭhābhiḥ saceya joṣam ā vaso 
SA_GV01_rvh1-10u-12882	RV_8,019.28c sadā devasya martyaḥ //	sadā devasya martyaḥ 
SA_GV01_rvh1-10u-12883	RV_8,019.29a tava kratvā saneyaṃ tava rātibhir agne tava praśastibhiḥ /	tava kratvā saneyam tava rātibhiḥ agne tava praśastibhiḥ 
SA_GV01_rvh1-10u-12884	RV_8,019.29c tvām id āhuḥ pramatiṃ vaso mamāgne harṣasva dātave //	tvām id āhuḥ pramatim vaso mama agne harṣasva dātave 
SA_GV01_rvh1-10u-12885	RV_8,019.30a pra so agne tavotibhiḥ suvīrābhis tirate vājabharmabhiḥ /	pra saḥ agne tava ūtibhiḥ su vīrābhiḥ tirate vāja bharmabhiḥ 
SA_GV01_rvh1-10u-12886	RV_8,019.30c yasya tvaṃ sakhyam āvaraḥ //	yasya tvam sakhyam āvaraḥ 
SA_GV01_rvh1-10u-12887	RV_8,019.31a tava drapso nīlavān vāśa ṛtviya indhānaḥ siṣṇav ā dade /	tava drapsaḥ nīlavān vāśaḥ ṛtviyaḥ indhānaḥ siṣṇo ā dade 
SA_GV01_rvh1-10u-12888	RV_8,019.31c tvam mahīnām uṣasām asi priyaḥ kṣapo vastuṣu rājasi //	tvam mahīnām uṣasām asi priyaḥ kṣapaḥ vastuṣu rājasi 
SA_GV01_rvh1-10u-12889	RV_8,019.32a tam āganma sobharayaḥ sahasramuṣkaṃ svabhiṣṭim avase /	tam āganma sobharayaḥ sahasra muṣkam su abhiṣṭim avase 
SA_GV01_rvh1-10u-12890	RV_8,019.32c samrājaṃ trāsadasyavam //	samrājam trāsadasyavam 
SA_GV01_rvh1-10u-12891	RV_8,019.33a yasya te agne anye agnaya upakṣito vayā iva /	yasya te agne anye agnayaḥ upakṣitaḥ vayāḥ iva 
SA_GV01_rvh1-10u-12892	RV_8,019.33c vipo na dyumnā ni yuve janānāṃ tava kṣatrāṇi vardhayan //	vipaḥ na dyumnā ni yuve janānām tava kṣatrāṇi vardhayan 
SA_GV01_rvh1-10u-12893	RV_8,019.34a yam ādityāso adruhaḥ pāraṃ nayatha martyam /	yam ādityāsaḥ adruhaḥ pāram nayatha martyam 
SA_GV01_rvh1-10u-12894	RV_8,019.34c maghonāṃ viśveṣāṃ sudānavaḥ //	maghonām viśveṣām sudānavaḥ 
SA_GV01_rvh1-10u-12895	RV_8,019.35a yūyaṃ rājānaḥ kaṃ cic carṣaṇīsahaḥ kṣayantam mānuṣāṃ anu /	yūyam rājānaḥ kam cit carṣaṇī sahaḥ kṣayantam mānuṣām anu 
SA_GV01_rvh1-10u-12896	RV_8,019.35c vayaṃ te vo varuṇa mitrāryaman syāmed ṛtasya rathyaḥ //	vayam te vaḥ varuṇa mitra aryaman syāma id ṛtasya rathyaḥ 
SA_GV01_rvh1-10u-12897	RV_8,019.36a adān me paurukutsyaḥ pañcāśataṃ trasadasyur vadhūnām /	adāt me paurukutsyaḥ pañcāśatam trasadasyuḥ vadhūnām 
SA_GV01_rvh1-10u-12898	RV_8,019.36c maṃhiṣṭho aryaḥ satpatiḥ //	maṃhiṣṭhaḥ aryaḥ satpatiḥ 
SA_GV01_rvh1-10u-12899	RV_8,019.37a uta me prayiyor vayiyoḥ suvāstvā adhi tugvani /	uta me prayiyoḥ vayiyoḥ su vāstvā adhi tugvani 
SA_GV01_rvh1-10u-12900	RV_8,019.37c tisṝṇāṃ saptatīnāṃ śyāvaḥ praṇetā bhuvad vasur diyānām patiḥ //	tisṝṇām saptatīnām śyāvaḥ praṇetā bhuvat vasuḥ diyānām patiḥ 
SA_GV01_rvh1-10u-12901	RV_8,020.01a ā gantā mā riṣaṇyata prasthāvāno māpa sthātā samanyavaḥ /	ā ganta mā riṣaṇyata prasthāvānaḥ mā apa sthāta samanyavaḥ 
SA_GV01_rvh1-10u-12902	RV_8,020.01c sthirā cin namayiṣṇavaḥ //	sthirā cit namayiṣṇavaḥ 
SA_GV01_rvh1-10u-12903	RV_8,020.02a vīḷupavibhir maruta ṛbhukṣaṇa ā rudrāsaḥ sudītibhiḥ /	vīḍu pavibhiḥ marutaḥ ṛbhukṣaṇaḥ ā rudrāsaḥ su dītibhiḥ 
SA_GV01_rvh1-10u-12904	RV_8,020.02c iṣā no adyā gatā puruspṛho yajñam ā sobharīyavaḥ //	iṣā naḥ adya ā gata puruspṛhaḥ yajñam ā sobharīyavaḥ 
SA_GV01_rvh1-10u-12905	RV_8,020.03a vidmā hi rudriyāṇāṃ śuṣmam ugram marutāṃ śimīvatām /	vidma hi rudriyāṇām śuṣmam ugram marutām śimīvatām 
SA_GV01_rvh1-10u-12906	RV_8,020.03c viṣṇor eṣasya mīḷhuṣām //	viṣṇoḥ eṣasya mīḷhuṣām 
SA_GV01_rvh1-10u-12907	RV_8,020.04a vi dvīpāni pāpatan tiṣṭhad ducchunobhe yujanta rodasī /	vi dvīpāni pāpatan tiṣṭhat ducchunā ubhe yujanta rodasī 
SA_GV01_rvh1-10u-12908	RV_8,020.04c pra dhanvāny airata śubhrakhādayo yad ejatha svabhānavaḥ //	pra dhanvāni airata śubhra khādayaḥ yat ejatha sva bhānavaḥ 
SA_GV01_rvh1-10u-12909	RV_8,020.05a acyutā cid vo ajmann ā nānadati parvatāso vanaspatiḥ /	acyutā cit vaḥ ajman ā nānadati parvatāsaḥ vanaspatiḥ 
SA_GV01_rvh1-10u-12910	RV_8,020.05c bhūmir yāmeṣu rejate //	bhūmiḥ yāmeṣu rejate 
SA_GV01_rvh1-10u-12911	RV_8,020.06a amāya vo maruto yātave dyaur jihīta uttarā bṛhat /	amāya vaḥ marutaḥ yātave dyauḥ jihīte uttarā bṛhat 
SA_GV01_rvh1-10u-12912	RV_8,020.06c yatrā naro dediśate tanūṣv ā tvakṣāṃsi bāhvojasaḥ //	yatrā naraḥ dediśate tanūṣu ā tvakṣāṃsi bāhu ojasaḥ 
SA_GV01_rvh1-10u-12913	RV_8,020.07a svadhām anu śriyaṃ naro mahi tveṣā amavanto vṛṣapsavaḥ /	svadhām anu śriyam naraḥ mahi tveṣāḥ amavantaḥ vṛṣapsavaḥ 
SA_GV01_rvh1-10u-12914	RV_8,020.07c vahante ahrutapsavaḥ //	vahante ahrutapsavaḥ 
SA_GV01_rvh1-10u-12915	RV_8,020.08a gobhir vāṇo ajyate sobharīṇāṃ rathe kośe hiraṇyaye /	gobhiḥ vāṇaḥ ajyate sobharīṇām rathe kośe hiraṇyaye 
SA_GV01_rvh1-10u-12916	RV_8,020.08c gobandhavaḥ sujātāsa iṣe bhuje mahānto na sparase nu //	go bandhavaḥ sujātāsaḥ iṣe bhuje mahāntaḥ naḥ sparase nu 
SA_GV01_rvh1-10u-12917	RV_8,020.09a prati vo vṛṣadañjayo vṛṣṇe śardhāya mārutāya bharadhvam /	prati vaḥ vṛṣat añjayaḥ vṛṣṇe śardhāya mārutāya bharadhvam 
SA_GV01_rvh1-10u-12918	RV_8,020.09c havyā vṛṣaprayāvṇe //	havyā vṛṣa prayāvṇe 
SA_GV01_rvh1-10u-12919	RV_8,020.10a vṛṣaṇaśvena maruto vṛṣapsunā rathena vṛṣanābhinā /	vṛṣaṇaśvena marutaḥ vṛṣapsunā rathena vṛṣa nābhinā 
SA_GV01_rvh1-10u-12920	RV_8,020.10c ā śyenāso na pakṣiṇo vṛthā naro havyā no vītaye gata //	ā śyenāsaḥ na pakṣiṇaḥ vṛthā naraḥ havyā naḥ vītaye gata 
SA_GV01_rvh1-10u-12921	RV_8,020.11a samānam añjy eṣāṃ vi bhrājante rukmāso adhi bāhuṣu /	samānam añji eṣām vi bhrājante rukmāsaḥ adhi bāhuṣu 
SA_GV01_rvh1-10u-12922	RV_8,020.11c davidyutaty ṛṣṭayaḥ //	davidyutati ṛṣṭayaḥ 
SA_GV01_rvh1-10u-12923	RV_8,020.12a ta ugrāso vṛṣaṇa ugrabāhavo nakiṣ ṭanūṣu yetire /	te ugrāsaḥ vṛṣaṇaḥ ugra bāhavaḥ nakir tanūṣu yetire 
SA_GV01_rvh1-10u-12924	RV_8,020.12c sthirā dhanvāny āyudhā ratheṣu vo 'nīkeṣv adhi śriyaḥ //	sthirā dhanvāni āyudhā ratheṣu vaḥ nīkeṣu adhi śriyaḥ 
SA_GV01_rvh1-10u-12925	RV_8,020.13a yeṣām arṇo na sapratho nāma tveṣaṃ śaśvatām ekam id bhuje /	yeṣām arṇaḥ na saprathaḥ nāma tveṣam śaśvatām ekam id bhuje 
SA_GV01_rvh1-10u-12926	RV_8,020.13c vayo na pitryaṃ sahaḥ //	vayaḥ na pitryam sahaḥ 
SA_GV01_rvh1-10u-12927	RV_8,020.14a tān vandasva marutas tāṃ upa stuhi teṣāṃ hi dhunīnām /	tān vandasva marutaḥ tām upa stuhi teṣām hi dhunīnām 
SA_GV01_rvh1-10u-12928	RV_8,020.14c arāṇāṃ na caramas tad eṣāṃ dānā mahnā tad eṣām //	arāṇām na caramaḥ tat eṣām dānā mahnā tat eṣām 
SA_GV01_rvh1-10u-12929	RV_8,020.15a subhagaḥ sa va ūtiṣv āsa pūrvāsu maruto vyuṣṭiṣu /	subhagaḥ sa vaḥ ūtiṣu āsa pūrvāsu marutaḥ vyuṣṭiṣu 
SA_GV01_rvh1-10u-12930	RV_8,020.15c yo vā nūnam utāsati //	yaḥ vā nūnam uta asati 
SA_GV01_rvh1-10u-12931	RV_8,020.16a yasya vā yūyam prati vājino nara ā havyā vītaye gatha /	yasya vā yūyam prati vājinaḥ naraḥ ā havyā vītaye 
SA_GV01_rvh1-10u-12932	RV_8,020.16c abhi ṣa dyumnair uta vājasātibhiḥ sumnā vo dhūtayo naśat //	abhi sa dyumnaiḥ uta vājasātibhiḥ sumnā vaḥ dhūtayaḥ naśat 
SA_GV01_rvh1-10u-12933	RV_8,020.17a yathā rudrasya sūnavo divo vaśanty asurasya vedhasaḥ /	yathā rudrasya sūnavaḥ divaḥ vaśanti asurasya vedhasaḥ 
SA_GV01_rvh1-10u-12934	RV_8,020.17c yuvānas tathed asat //	yuvānaḥ tathā id asat 
SA_GV01_rvh1-10u-12935	RV_8,020.18a ye cārhanti marutaḥ sudānavaḥ sman mīḷhuṣaś caranti ye /	ye ca arhanti marutaḥ sudānavaḥ smat mīḍhuṣaḥ caranti ye 
SA_GV01_rvh1-10u-12936	RV_8,020.18c ataś cid ā na upa vasyasā hṛdā yuvāna ā vavṛdhvam //	atas cit ā naḥ upa vasyasā hṛdā yuvānaḥ ā vavṛdhvam 
SA_GV01_rvh1-10u-12937	RV_8,020.19a yūna ū ṣu naviṣṭhayā vṛṣṇaḥ pāvakāṃ abhi sobhare girā /	yūnaḥ u su naviṣṭhayā vṛṣṇaḥ pāvakām abhi sobhare girā 
SA_GV01_rvh1-10u-12938	RV_8,020.19c gāya gā iva carkṛṣat //	gāya gāḥ iva carkṛṣat 
SA_GV01_rvh1-10u-12939	RV_8,020.20a sāhā ye santi muṣṭiheva havyo viśvāsu pṛtsu hotṛṣu /	sāhāḥ ye santi muṣṭi hā iva havyaḥ viśvāsu pṛtsu hotṛṣu 
SA_GV01_rvh1-10u-12940	RV_8,020.20c vṛṣṇaś candrān na suśravastamān girā vandasva maruto aha //	vṛṣṇaḥ candrān na su śravastamān girā vandasva marutaḥ aha 
SA_GV01_rvh1-10u-12941	RV_8,020.21a gāvaś cid ghā samanyavaḥ sajātyena marutaḥ sabandhavaḥ /	gāvaḥ cit gha samanyavaḥ sajātyena marutaḥ sa bandhavaḥ 
SA_GV01_rvh1-10u-12942	RV_8,020.21c rihate kakubho mithaḥ //	rihate kakubhaḥ mithas 
SA_GV01_rvh1-10u-12943	RV_8,020.22a martaś cid vo nṛtavo rukmavakṣasa upa bhrātṛtvam āyati /	martaḥ cit vaḥ nṛtavaḥ rukma vakṣasaḥ upa bhrātṛ tvam āyati 
SA_GV01_rvh1-10u-12944	RV_8,020.22c adhi no gāta marutaḥ sadā hi va āpitvam asti nidhruvi //	adhi naḥ gāta marutaḥ sadā hi vaḥ āpi tvam asti nidhruvi 
SA_GV01_rvh1-10u-12945	RV_8,020.23a maruto mārutasya na ā bheṣajasya vahatā sudānavaḥ /	marutaḥ mārutasya naḥ ā bheṣajasya vahata sudānavaḥ 
SA_GV01_rvh1-10u-12946	RV_8,020.23c yūyaṃ sakhāyaḥ saptayaḥ //	yūyam sakhāyaḥ saptayaḥ 
SA_GV01_rvh1-10u-12947	RV_8,020.24a yābhiḥ sindhum avatha yābhis tūrvatha yābhir daśasyathā krivim /	yābhiḥ sindhum avatha yābhiḥ tūrvatha yābhiḥ daśasyatha krivim 
SA_GV01_rvh1-10u-12948	RV_8,020.24c mayo no bhūtotibhir mayobhuvaḥ śivābhir asacadviṣaḥ //	mayaḥ naḥ bhūta ūtibhiḥ mayobhuvaḥ śivābhiḥ a saca dviṣaḥ 
SA_GV01_rvh1-10u-12949	RV_8,020.25a yat sindhau yad asiknyāṃ yat samudreṣu marutaḥ subarhiṣaḥ /	yat sindhau yat asiknyām yat samudreṣu marutaḥ su barhiṣaḥ 
SA_GV01_rvh1-10u-12950	RV_8,020.25c yat parvateṣu bheṣajam //	yat parvateṣu bheṣajam 
SA_GV01_rvh1-10u-12951	RV_8,020.26a viśvam paśyanto bibhṛthā tanūṣv ā tenā no adhi vocata /	viśvam paśyantaḥ bibhṛtha tanūṣu ā tena naḥ adhi vocata 
SA_GV01_rvh1-10u-12952	RV_8,020.26c kṣamā rapo maruta āturasya na iṣkartā vihrutam punaḥ //	kṣamā rapaḥ marutaḥ āturasya naḥ iṣkarta vihrutam punar 
SA_GV01_rvh1-10u-12953	RV_8,021.01a vayam u tvām apūrvya sthūraṃ na kac cid bharanto 'vasyavaḥ /	vayam u tvām apūrvya sthūram na kad cit bharantaḥ vasyavaḥ 
SA_GV01_rvh1-10u-12954	RV_8,021.01c vāje citraṃ havāmahe //	vāje citram havāmahe 
SA_GV01_rvh1-10u-12955	RV_8,021.02a upa tvā karmann ūtaye sa no yuvograś cakrāma yo dhṛṣat /	upa tvā karman ūtaye sa naḥ yuvā ugraḥ cakrāma yaḥ dhṛṣat 
SA_GV01_rvh1-10u-12956	RV_8,021.02c tvām id dhy avitāraṃ vavṛmahe sakhāya indra sānasim //	tvām id hi avitāram vavṛmahe sakhāyaḥ indra sānasim 
SA_GV01_rvh1-10u-12957	RV_8,021.03a ā yāhīma indavo 'śvapate gopata urvarāpate /	ā yāhi ime indavaḥ śva pate go pate urvarā pate 
SA_GV01_rvh1-10u-12958	RV_8,021.03c somaṃ somapate piba //	somam soma pate piba 
SA_GV01_rvh1-10u-12959	RV_8,021.04a vayaṃ hi tvā bandhumantam abandhavo viprāsa indra yemima /	vayam hi tvā bandhumantam abandhavaḥ viprāsaḥ indra yemima 
SA_GV01_rvh1-10u-12960	RV_8,021.04c yā te dhāmāni vṛṣabha tebhir ā gahi viśvebhiḥ somapītaye //	yā te dhāmāni vṛṣabha tebhiḥ ā gahi viśvebhiḥ soma pītaye 
SA_GV01_rvh1-10u-12961	RV_8,021.05a sīdantas te vayo yathā gośrīte madhau madire vivakṣaṇe /	sīdantaḥ te vayaḥ yathā go śrīte madhau madire vivakṣaṇe 
SA_GV01_rvh1-10u-12962	RV_8,021.05c abhi tvām indra nonumaḥ //	abhi tvām indra nonumaḥ 
SA_GV01_rvh1-10u-12963	RV_8,021.06a acchā ca tvainā namasā vadāmasi kim muhuś cid vi dīdhayaḥ /	acchā ca tvā enā namasā vadāmasi kim muhur cit vi dīdhayaḥ 
SA_GV01_rvh1-10u-12964	RV_8,021.06c santi kāmāso harivo dadiṣ ṭvaṃ smo vayaṃ santi no dhiyaḥ //	santi kāmāsaḥ harivas dadiḥ tvam smaḥ vayam santi naḥ dhiyaḥ 
SA_GV01_rvh1-10u-12965	RV_8,021.07a nūtnā id indra te vayam ūtī abhūma nahi nū te adrivaḥ /	nūtnāḥ id indra te vayam ūtī abhūma nahi nu te adrivas 
SA_GV01_rvh1-10u-12966	RV_8,021.07c vidmā purā parīṇasaḥ //	vidma purā parīṇasaḥ 
SA_GV01_rvh1-10u-12967	RV_8,021.08a vidmā sakhitvam uta śūra bhojyam ā te tā vajrinn īmahe /	vidma sakhi tvam uta śūra bhojyam ā te tā vajrin īmahe 
SA_GV01_rvh1-10u-12968	RV_8,021.08c uto samasminn ā śiśīhi no vaso vāje suśipra gomati //	uta u samasmin ā śiśīhi naḥ vaso vāje su śipra gomati 
SA_GV01_rvh1-10u-12969	RV_8,021.09a yo na idam-idam purā pra vasya ānināya tam u va stuṣe /	yaḥ naḥ idam idam purā pra vasyaḥ ānināya tam u vaḥ stuṣe 
SA_GV01_rvh1-10u-12970	RV_8,021.09c sakhāya indram ūtaye //	sakhāyaḥ indram ūtaye 
SA_GV01_rvh1-10u-12971	RV_8,021.10a haryaśvaṃ satpatiṃ carṣaṇīsahaṃ sa hi ṣmā yo amandata /	haryaśvam satpatim carṣaṇīsaham sa hi sma yaḥ amandata 
SA_GV01_rvh1-10u-12972	RV_8,021.10c ā tu naḥ sa vayati gavyam aśvyaṃ stotṛbhyo maghavā śatam //	ā tu naḥ sa vayati gavyam aśvyam stotṛbhyaḥ maghavā śatam 
SA_GV01_rvh1-10u-12973	RV_8,021.11a tvayā ha svid yujā vayam prati śvasantaṃ vṛṣabha bruvīmahi /	tvayā ha svid yujā vayam prati śvasantam vṛṣabha bruvīmahi 
SA_GV01_rvh1-10u-12974	RV_8,021.11c saṃsthe janasya gomataḥ //	saṃsthe janasya gomataḥ 
SA_GV01_rvh1-10u-12975	RV_8,021.12a jayema kāre puruhūta kāriṇo 'bhi tiṣṭhema dūḍhyaḥ /	jayema kāre puruhūta kāriṇaḥ bhi tiṣṭhema dūḍhyaḥ 
SA_GV01_rvh1-10u-12976	RV_8,021.12c nṛbhir vṛtraṃ hanyāma śūśuyāma cāver indra pra ṇo dhiyaḥ //	nṛbhiḥ vṛtram hanyāma śūśuyāma ca aveḥ indra pra naḥ dhiyaḥ 
SA_GV01_rvh1-10u-12977	RV_8,021.13a abhrātṛvyo anā tvam anāpir indra januṣā sanād asi /	a bhrātṛvyaḥ anā tvam an āpiḥ indra januṣā sanāt asi 
SA_GV01_rvh1-10u-12978	RV_8,021.13c yudhed āpitvam icchase //	yudhā id āpi tvam icchase 
SA_GV01_rvh1-10u-12979	RV_8,021.14a nakī revantaṃ sakhyāya vindase pīyanti te surāśvaḥ /	nakir revantam sakhyāya vindase pīyanti te surāśvaḥ 
SA_GV01_rvh1-10u-12980	RV_8,021.14c yadā kṛṇoṣi nadanuṃ sam ūhasy ād it piteva hūyase //	yadā kṛṇoṣi nadanum sam ūhasi āt id pitā iva hūyase 
SA_GV01_rvh1-10u-12981	RV_8,021.15a mā te amājuro yathā mūrāsa indra sakhye tvāvataḥ /	mā te amājuraḥ yathā mūrāsaḥ indra sakhye tvāvataḥ 
SA_GV01_rvh1-10u-12982	RV_8,021.15c ni ṣadāma sacā sute //	ni ṣadāma sacā sute 
SA_GV01_rvh1-10u-12983	RV_8,021.16a mā te godatra nir arāma rādhasa indra mā te gṛhāmahi /	mā te go datra niḥ arāma rādhasaḥ indra mā te gṛhāmahi 
SA_GV01_rvh1-10u-12984	RV_8,021.16c dṛḷhā cid aryaḥ pra mṛśābhy ā bhara na te dāmāna ādabhe //	dṛḍhā cit aryaḥ pra mṛśa abhi ā bhara na te dāmānaḥ ādabhe 
SA_GV01_rvh1-10u-12985	RV_8,021.17a indro vā ghed iyan maghaṃ sarasvatī vā subhagā dadir vasu /	indraḥ vā gha id iyat magham sarasvatī vā subhagā dadiḥ vasu 
SA_GV01_rvh1-10u-12986	RV_8,021.17c tvaṃ vā citra dāśuṣe //	tvam vā citra dāśuṣe 
SA_GV01_rvh1-10u-12987	RV_8,021.18a citra id rājā rājakā id anyake yake sarasvatīm anu /	citraḥ id rājā rājakāḥ id anyake yake sarasvatīm anu 
SA_GV01_rvh1-10u-12988	RV_8,021.18c parjanya iva tatanad dhi vṛṣṭyā sahasram ayutā dadat //	parjanyaḥ iva tatanat hi vṛṣṭyā sahasram ayutā dadat 
SA_GV01_rvh1-10u-12989	RV_8,022.01a o tyam ahva ā ratham adyā daṃsiṣṭham ūtaye /	ā u tyam ahve ā ratham adyā daṃsiṣṭham ūtaye 
SA_GV01_rvh1-10u-12990	RV_8,022.01c yam aśvinā suhavā rudravartanī ā sūryāyai tasthathuḥ //	yam aśvinā su havā rudravartanī ā sūryāyai tasthathuḥ 
SA_GV01_rvh1-10u-12991	RV_8,022.02a pūrvāyuṣaṃ suhavam puruspṛham bhujyuṃ vājeṣu pūrvyam /	pūrva āyuṣam su havam puruspṛham bhujyum vājeṣu pūrvyam 
SA_GV01_rvh1-10u-12992	RV_8,022.02c sacanāvantaṃ sumatibhiḥ sobhare vidveṣasam anehasam //	sacanāvantam sumatibhiḥ sobhare vidveṣasam anehasam 
SA_GV01_rvh1-10u-12993	RV_8,022.03a iha tyā purubhūtamā devā namobhir aśvinā /	iha tyā puru bhūtamā devā namobhiḥ aśvinā 
SA_GV01_rvh1-10u-12994	RV_8,022.03c arvācīnā sv avase karāmahe gantārā dāśuṣo gṛham //	arvācīnā su avase karāmahe gantārā dāśuṣaḥ gṛham 
SA_GV01_rvh1-10u-12995	RV_8,022.04a yuvo rathasya pari cakram īyata īrmānyad vām iṣaṇyati /	yuvoḥ rathasya pari cakram īyate īrmā anyat vām iṣaṇyati 
SA_GV01_rvh1-10u-12996	RV_8,022.04c asmāṃ acchā sumatir vāṃ śubhas patī ā dhenur iva dhāvatu //	asmān acchā sumatiḥ vām śubhaḥ patī ā dhenuḥ iva dhāvatu 
SA_GV01_rvh1-10u-12997	RV_8,022.05a ratho yo vāṃ trivandhuro hiraṇyābhīśur aśvinā /	rathaḥ yaḥ vām tri vandhuraḥ hiraṇya abhīśuḥ aśvinā 
SA_GV01_rvh1-10u-12998	RV_8,022.05c pari dyāvāpṛthivī bhūṣati śrutas tena nāsatyā gatam //	pari dyāvāpṛthivī bhūṣati śrutaḥ tena nāsatyā gatam 
SA_GV01_rvh1-10u-12999	RV_8,022.06a daśasyantā manave pūrvyaṃ divi yavaṃ vṛkeṇa karṣathaḥ /	daśasyantā manave pūrvyam divi yavam vṛkeṇa karṣathaḥ 
SA_GV01_rvh1-10u-13000	RV_8,022.06c tā vām adya sumatibhiḥ śubhas patī aśvinā pra stuvīmahi //	tā vām adya sumatibhiḥ śubhaḥ patī aśvinā pra stuvīmahi 
SA_GV01_rvh1-10u-13001	RV_8,022.07a upa no vājinīvasū yātam ṛtasya pathibhiḥ /	upa naḥ vājinīvasū yātam ṛtasya pathibhiḥ 
SA_GV01_rvh1-10u-13002	RV_8,022.07c yebhis tṛkṣiṃ vṛṣaṇā trāsadasyavam mahe kṣatrāya jinvathaḥ //	yebhiḥ tṛkṣim vṛṣaṇā trāsadasyavam mahe kṣatrāya jinvathaḥ 
SA_GV01_rvh1-10u-13003	RV_8,022.08a ayaṃ vām adribhiḥ sutaḥ somo narā vṛṣaṇvasū /	ayam vām adribhiḥ sutaḥ somaḥ narā vṛṣaṇvasū 
SA_GV01_rvh1-10u-13004	RV_8,022.08c ā yātaṃ somapītaye pibataṃ dāśuṣo gṛhe //	ā yātam soma pītaye pibatam dāśuṣaḥ gṛhe 
SA_GV01_rvh1-10u-13005	RV_8,022.09a ā hi ruhatam aśvinā rathe kośe hiraṇyaye vṛṣaṇvasū /	ā hi ruhatam aśvinā rathe kośe hiraṇyaye vṛṣaṇvasū 
SA_GV01_rvh1-10u-13006	RV_8,022.09c yuñjāthām pīvarīr iṣaḥ //	yuñjāthām pīvarīḥ iṣaḥ 
SA_GV01_rvh1-10u-13007	RV_8,022.10a yābhiḥ paktham avatho yābhir adhriguṃ yābhir babhruṃ vijoṣasam /	yābhiḥ paktham avathaḥ yābhiḥ adhrigum yābhiḥ babhrum vijoṣasam 
SA_GV01_rvh1-10u-13008	RV_8,022.10c tābhir no makṣū tūyam aśvinā gatam bhiṣajyataṃ yad āturam //	tābhiḥ naḥ makṣū tūyam aśvinā gatam bhiṣajyatam yat āturam 
SA_GV01_rvh1-10u-13009	RV_8,022.11a yad adhrigāvo adhrigū idā cid ahno aśvinā havāmahe /	yat adhrigāvaḥ adhrigū idā cit ahnaḥ aśvinā havāmahe 
SA_GV01_rvh1-10u-13010	RV_8,022.11c vayaṃ gīrbhir vipanyavaḥ //	vayam gīrbhiḥ vipanyavaḥ 
SA_GV01_rvh1-10u-13011	RV_8,022.12a tābhir ā yātaṃ vṛṣaṇopa me havaṃ viśvapsuṃ viśvavāryam /	tābhiḥ ā yātam vṛṣaṇā upa me havam viśvapsum viśva vāryam 
SA_GV01_rvh1-10u-13012	RV_8,022.12c iṣā maṃhiṣṭhā purubhūtamā narā yābhiḥ kriviṃ vāvṛdhus tābhir ā gatam //	iṣā maṃhiṣṭhā puru bhūtamā narā yābhiḥ krivim vāvṛdhuḥ tābhiḥ ā gatam 
SA_GV01_rvh1-10u-13013	RV_8,022.13a tāv idā cid ahānāṃ tāv aśvinā vandamāna upa bruve /	tau idā cit ahānām tau aśvinā vandamānaḥ upa bruve 
SA_GV01_rvh1-10u-13014	RV_8,022.13c tā u namobhir īmahe //	tāḥ u namobhiḥ īmahe 
SA_GV01_rvh1-10u-13015	RV_8,022.14a tāv id doṣā tā uṣasi śubhas patī tā yāman rudravartanī /	tau id doṣā tau uṣasi śubhaḥ patī tā yāman rudravartanī 
SA_GV01_rvh1-10u-13016	RV_8,022.14c mā no martāya ripave vājinīvasū paro rudrāv ati khyatam //	mā naḥ martāya ripave vājinīvasū paras rudrau ati khyatam 
SA_GV01_rvh1-10u-13017	RV_8,022.15a ā sugmyāya sugmyam prātā rathenāśvinā vā sakṣaṇī /	ā sugmyāya sugmyam prātar rathena aśvinā vā sakṣaṇī 
SA_GV01_rvh1-10u-13018	RV_8,022.15c huve piteva sobharī //	huve pitā iva sobharī 
SA_GV01_rvh1-10u-13019	RV_8,022.16a manojavasā vṛṣaṇā madacyutā makṣuṅgamābhir ūtibhiḥ /	manaḥ javasā vṛṣaṇā mada cyutā makṣuṅgamābhiḥ ūtibhiḥ 
SA_GV01_rvh1-10u-13020	RV_8,022.16c ārāttāc cid bhūtam asme avase pūrvībhiḥ purubhojasā //	ārāttāt cit bhūtam asme avase pūrvībhiḥ puru bhojasā 
SA_GV01_rvh1-10u-13021	RV_8,022.17a ā no aśvāvad aśvinā vartir yāsiṣṭam madhupātamā narā /	ā naḥ aśvāvat aśvinā vartiḥ yāsiṣṭam madhu pātamā narā 
SA_GV01_rvh1-10u-13022	RV_8,022.17c gomad dasrā hiraṇyavat //	gomat dasrā hiraṇyavat 
SA_GV01_rvh1-10u-13023	RV_8,022.18a suprāvargaṃ suvīryaṃ suṣṭhu vāryam anādhṛṣṭaṃ rakṣasvinā /	su prāvargam su vīryam suṣṭhu vāryam an ādhṛṣṭam rakṣasvinā 
SA_GV01_rvh1-10u-13024	RV_8,022.18c asminn ā vām āyāne vājinīvasū viśvā vāmāni dhīmahi //	asmin ā vām āyāne vājinīvasū viśvā vāmāni dhīmahi 
SA_GV01_rvh1-10u-13025	RV_8,023.01a īḷiṣvā hi pratīvyaṃ yajasva jātavedasam /	īḍiṣva hi pratīvyam yajasva jātavedasam 
SA_GV01_rvh1-10u-13026	RV_8,023.01c cariṣṇudhūmam agṛbhītaśociṣam //	cariṣṇu dhūmam a gṛbhīta śociṣam 
SA_GV01_rvh1-10u-13027	RV_8,023.02a dāmānaṃ viśvacarṣaṇe 'gniṃ viśvamano girā /	dāmānam viśvacarṣaṇe gnim viśvamanaḥ girā 
SA_GV01_rvh1-10u-13028	RV_8,023.02c uta stuṣe viṣpardhaso rathānām //	uta stuṣe viṣpardhasaḥ rathānām 
SA_GV01_rvh1-10u-13029	RV_8,023.03a yeṣām ābādha ṛgmiya iṣaḥ pṛkṣaś ca nigrabhe /	yeṣām ābādhaḥ ṛgmiyaḥ iṣaḥ pṛkṣaḥ ca nigrabhe 
SA_GV01_rvh1-10u-13030	RV_8,023.03c upavidā vahnir vindate vasu //	upavidā vahniḥ vindate vasu 
SA_GV01_rvh1-10u-13031	RV_8,023.04a ud asya śocir asthād dīdiyuṣo vy ajaram /	ud asya śociḥ asthāt dīdiyuṣaḥ vi ajaram 
SA_GV01_rvh1-10u-13032	RV_8,023.04c tapurjambhasya sudyuto gaṇaśriyaḥ //	tapuḥ jambhasya su dyutaḥ gaṇa śriyaḥ 
SA_GV01_rvh1-10u-13033	RV_8,023.05a ud u tiṣṭha svadhvara stavāno devyā kṛpā /	ud u tiṣṭha su adhvara stavānaḥ devyā kṛpā 
SA_GV01_rvh1-10u-13034	RV_8,023.05c abhikhyā bhāsā bṛhatā śuśukvaniḥ //	abhikhyā bhāsā bṛhatā śuśukvaniḥ 
SA_GV01_rvh1-10u-13035	RV_8,023.06a agne yāhi suśastibhir havyā juhvāna ānuṣak /	agne yāhi su śastibhiḥ havyā juhvānaḥ ānuṣak 
SA_GV01_rvh1-10u-13036	RV_8,023.06c yathā dūto babhūtha havyavāhanaḥ //	yathā dūtaḥ babhūtha havyavāhanaḥ 
SA_GV01_rvh1-10u-13037	RV_8,023.07a agniṃ vaḥ pūrvyaṃ huve hotāraṃ carṣaṇīnām /	agnim vaḥ pūrvyam huve hotāram carṣaṇīnām 
SA_GV01_rvh1-10u-13038	RV_8,023.07c tam ayā vācā gṛṇe tam u va stuṣe //	tam ayā vācā gṛṇe tam u vaḥ stuṣe 
SA_GV01_rvh1-10u-13039	RV_8,023.08a yajñebhir adbhutakratuṃ yaṃ kṛpā sūdayanta it /	yajñebhiḥ adbhuta kratum yam kṛpā sūdayante id 
SA_GV01_rvh1-10u-13040	RV_8,023.08c mitraṃ na jane sudhitam ṛtāvani //	mitram na jane sudhitam ṛtāvani 
SA_GV01_rvh1-10u-13041	RV_8,023.09a ṛtāvānam ṛtāyavo yajñasya sādhanaṃ girā /	ṛtāvānam ṛtāyavaḥ yajñasya sādhanam girā 
SA_GV01_rvh1-10u-13042	RV_8,023.09c upo enaṃ jujuṣur namasas pade //	upa u enam jujuṣuḥ namasaḥ pade 
SA_GV01_rvh1-10u-13043	RV_8,023.10a acchā no aṅgirastamaṃ yajñāso yantu saṃyataḥ /	acchā naḥ aṅgirastamam yajñāsaḥ yantu saṃyataḥ 
SA_GV01_rvh1-10u-13044	RV_8,023.10c hotā yo asti vikṣv ā yaśastamaḥ //	hotā yaḥ asti vikṣu ā yaśastamaḥ 
SA_GV01_rvh1-10u-13045	RV_8,023.11a agne tava tye ajarendhānāso bṛhad bhāḥ /	agne tava tye ajara indhānāsaḥ bṛhat bhās 
SA_GV01_rvh1-10u-13046	RV_8,023.11c aśvā iva vṛṣaṇas taviṣīyavaḥ //	aśvāḥ iva vṛṣaṇaḥ taviṣīyavaḥ 
SA_GV01_rvh1-10u-13047	RV_8,023.12a sa tvaṃ na ūrjām pate rayiṃ rāsva suvīryam /	sa tvam naḥ ūrjām pate rayim rāsva su vīryam 
SA_GV01_rvh1-10u-13048	RV_8,023.12c prāva nas toke tanaye samatsv ā //	prāva naḥ toke tanaye samatsu ā 
SA_GV01_rvh1-10u-13049	RV_8,023.13a yad vā u viśpatiḥ śitaḥ suprīto manuṣo viśi /	yat vai u viśpatiḥ śitaḥ su prītaḥ manuṣaḥ viśi 
SA_GV01_rvh1-10u-13050	RV_8,023.13c viśved agniḥ prati rakṣāṃsi sedhati //	viśvā id agniḥ prati rakṣāṃsi sedhati 
SA_GV01_rvh1-10u-13051	RV_8,023.14a śruṣṭy agne navasya me stomasya vīra viśpate /	śruṣṭī agne navasya me stomasya vīra viśpate 
SA_GV01_rvh1-10u-13052	RV_8,023.14c ni māyinas tapuṣā rakṣaso daha //	ni māyinaḥ tapuṣā rakṣasaḥ daha 
SA_GV01_rvh1-10u-13053	RV_8,023.15a na tasya māyayā cana ripur īśīta martyaḥ /	na tasya māyayā cana ripuḥ īśīta martyaḥ 
SA_GV01_rvh1-10u-13054	RV_8,023.15c yo agnaye dadāśa havyadātibhiḥ //	yaḥ agnaye dadāśa havya dātibhiḥ 
SA_GV01_rvh1-10u-13055	RV_8,023.16a vyaśvas tvā vasuvidam ukṣaṇyur aprīṇād ṛṣiḥ /	vyaśvaḥ tvā vasu vidam ukṣaṇyuḥ aprīṇāt ṛṣiḥ 
SA_GV01_rvh1-10u-13056	RV_8,023.16c maho rāye tam u tvā sam idhīmahi //	mahaḥ rāye tam u tvā sam idhīmahi 
SA_GV01_rvh1-10u-13057	RV_8,023.17a uśanā kāvyas tvā ni hotāram asādayat /	uśanā kāvyaḥ tvā ni hotāram asādayat 
SA_GV01_rvh1-10u-13058	RV_8,023.17c āyajiṃ tvā manave jātavedasam //	āyajim tvā manave jātavedasam 
SA_GV01_rvh1-10u-13059	RV_8,023.18a viśve hi tvā sajoṣaso devāso dūtam akrata /	viśve hi tvā sajoṣasaḥ devāsaḥ dūtam akrata 
SA_GV01_rvh1-10u-13060	RV_8,023.18c śruṣṭī deva prathamo yajñiyo bhuvaḥ //	śruṣṭī deva prathamaḥ yajñiyaḥ bhuvaḥ 
SA_GV01_rvh1-10u-13061	RV_8,023.19a imaṃ ghā vīro amṛtaṃ dūtaṃ kṛṇvīta martyaḥ /	imam gha vīraḥ amṛtam dūtam kṛṇvīta martyaḥ 
SA_GV01_rvh1-10u-13062	RV_8,023.19c pāvakaṃ kṛṣṇavartaniṃ vihāyasam //	pāvakam kṛṣṇa vartanim vihāyasam 
SA_GV01_rvh1-10u-13063	RV_8,023.20a taṃ huvema yatasrucaḥ subhāsaṃ śukraśociṣam /	tam huvema yata srucaḥ su bhāsam śukra śociṣam 
SA_GV01_rvh1-10u-13064	RV_8,023.20c viśām agnim ajaram pratnam īḍyam //	viśām agnim ajaram pratnam īḍyam 
SA_GV01_rvh1-10u-13065	RV_8,023.21a yo asmai havyadātibhir āhutim marto 'vidhat /	yaḥ asmai havya dātibhiḥ āhutim martaḥ vidhat 
SA_GV01_rvh1-10u-13066	RV_8,023.21c bhūri poṣaṃ sa dhatte vīravad yaśaḥ //	bhūri poṣam sa dhatte vīravat yaśaḥ 
SA_GV01_rvh1-10u-13067	RV_8,023.22a prathamaṃ jātavedasam agniṃ yajñeṣu pūrvyam /	prathamam jātavedasam agnim yajñeṣu pūrvyam 
SA_GV01_rvh1-10u-13068	RV_8,023.22c prati srug eti namasā haviṣmatī //	prati sruc eti namasā haviṣmatī 
SA_GV01_rvh1-10u-13069	RV_8,023.23a ābhir vidhemāgnaye jyeṣṭhābhir vyaśvavat /	ābhiḥ vidhema agnaye jyeṣṭhābhiḥ vyaśva vat 
SA_GV01_rvh1-10u-13070	RV_8,023.23c maṃhiṣṭhābhir matibhiḥ śukraśociṣe //	maṃhiṣṭhābhiḥ matibhiḥ śukra śociṣe 
SA_GV01_rvh1-10u-13071	RV_8,023.24a nūnam arca vihāyase stomebhi sthūrayūpavat /	nūnam arca vihāyase stomebhiḥ sthūra yūpa vat 
SA_GV01_rvh1-10u-13072	RV_8,023.24c ṛṣe vaiyaśva damyāyāgnaye //	ṛṣe vaiyaśva damyāya agnaye 
SA_GV01_rvh1-10u-13073	RV_8,023.25a atithim mānuṣāṇāṃ sūnuṃ vanaspatīnām /	atithim mānuṣāṇām sūnum vanaspatīnām 
SA_GV01_rvh1-10u-13074	RV_8,023.25c viprā agnim avase pratnam īḷate //	viprāḥ agnim avase pratnam īḍate 
SA_GV01_rvh1-10u-13075	RV_8,023.26a maho viśvāṃ abhi ṣato 'bhi havyāni mānuṣā /	mahaḥ viśvān abhi sataḥ bhi havyāni mānuṣā 
SA_GV01_rvh1-10u-13076	RV_8,023.26c agne ni ṣatsi namasādhi barhiṣi //	agne ni satsi namasā adhi barhiṣi 
SA_GV01_rvh1-10u-13077	RV_8,023.27a vaṃsvā no vāryā puru vaṃsva rāyaḥ puruspṛhaḥ /	vaṃsva naḥ vāryā puru vaṃsva rāyaḥ puruspṛhaḥ 
SA_GV01_rvh1-10u-13078	RV_8,023.27c suvīryasya prajāvato yaśasvataḥ //	su vīryasya prajāvataḥ yaśasvataḥ 
SA_GV01_rvh1-10u-13079	RV_8,023.28a tvaṃ varo suṣāmṇe 'gne janāya codaya /	tvam suṣāmṇe gne janāya codaya 
SA_GV01_rvh1-10u-13080	RV_8,023.28c sadā vaso rātiṃ yaviṣṭha śaśvate //	sadā vasoḥ rātim yaviṣṭha śaśvate 
SA_GV01_rvh1-10u-13081	RV_8,023.29a tvaṃ hi supratūr asi tvaṃ no gomatīr iṣaḥ /	tvam hi supratur asi tvam naḥ gomatīḥ iṣaḥ 
SA_GV01_rvh1-10u-13082	RV_8,023.29c maho rāyaḥ sātim agne apā vṛdhi //	mahaḥ rāyaḥ sātim agne apa vṛdhi 
SA_GV01_rvh1-10u-13083	RV_8,023.30a agne tvaṃ yaśā asy ā mitrāvaruṇā vaha /	agne tvam yaśāḥ asi ā mitrāvaruṇā vaha 
SA_GV01_rvh1-10u-13084	RV_8,023.30c ṛtāvānā samrājā pūtadakṣasā //	ṛtāvānā samrājā pūta dakṣasā 
SA_GV01_rvh1-10u-13085	RV_8,024.01a sakhāya ā śiṣāmahi brahmendrāya vajriṇe /	sakhāyaḥ ā śiṣāmahi brahma indrāya vajriṇe 
SA_GV01_rvh1-10u-13086	RV_8,024.01c stuṣa ū ṣu vo nṛtamāya dhṛṣṇave //	stuṣe u su vaḥ nṛtamāya dhṛṣṇave 
SA_GV01_rvh1-10u-13087	RV_8,024.02a śavasā hy asi śruto vṛtrahatyena vṛtrahā /	śavasā hi asi śrutaḥ vṛtra hatyena vṛtrahā 
SA_GV01_rvh1-10u-13088	RV_8,024.02c maghair maghono ati śūra dāśasi //	maghaiḥ maghonaḥ ati śūra dāśasi 
SA_GV01_rvh1-10u-13089	RV_8,024.03a sa na stavāna ā bhara rayiṃ citraśravastamam /	sa naḥ stavānaḥ ā bhara rayim citraśravastamam 
SA_GV01_rvh1-10u-13090	RV_8,024.03c nireke cid yo harivo vasur dadiḥ //	nireke cit yaḥ harivas vasuḥ dadiḥ 
SA_GV01_rvh1-10u-13091	RV_8,024.04a ā nirekam uta priyam indra darṣi janānām /	ā nirekam uta priyam indra darṣi janānām 
SA_GV01_rvh1-10u-13092	RV_8,024.04c dhṛṣatā dhṛṣṇo stavamāna ā bhara //	dhṛṣatā dhṛṣṇo stavamānaḥ ā bhara 
SA_GV01_rvh1-10u-13093	RV_8,024.05a na te savyaṃ na dakṣiṇaṃ hastaṃ varanta āmuraḥ /	na te savyam na dakṣiṇam hastam varante āmuraḥ 
SA_GV01_rvh1-10u-13094	RV_8,024.05c na paribādho harivo gaviṣṭiṣu //	na paribādhaḥ harivas gaviṣṭiṣu 
SA_GV01_rvh1-10u-13095	RV_8,024.06a ā tvā gobhir iva vrajaṃ gīrbhir ṛṇomy adrivaḥ /	ā tvā gobhiḥ iva vrajam gīrbhiḥ ṛṇomi adrivas 
SA_GV01_rvh1-10u-13096	RV_8,024.06c ā smā kāmaṃ jaritur ā manaḥ pṛṇa //	ā smā kāmam jarituḥ ā manaḥ pṛṇa 
SA_GV01_rvh1-10u-13097	RV_8,024.07a viśvāni viśvamanaso dhiyā no vṛtrahantama /	viśvāni viśvamanasaḥ dhiyā naḥ vṛtra hantama 
SA_GV01_rvh1-10u-13098	RV_8,024.07c ugra praṇetar adhi ṣū vaso gahi //	ugra praṇetar adhi su vaso gahi 
SA_GV01_rvh1-10u-13099	RV_8,024.08a vayaṃ te asya vṛtrahan vidyāma śūra navyasaḥ /	vayam te asya vṛtrahan vidyāma śūra navyasaḥ 
SA_GV01_rvh1-10u-13100	RV_8,024.08c vaso spārhasya puruhūta rādhasaḥ //	vaso spārhasya puruhūta rādhasaḥ 
SA_GV01_rvh1-10u-13101	RV_8,024.09a indra yathā hy asti te 'parītaṃ nṛto śavaḥ /	indra yathā hi asti te parītam nṛto śavaḥ 
SA_GV01_rvh1-10u-13102	RV_8,024.09c amṛktā rātiḥ puruhūta dāśuṣe //	amṛktā rātiḥ puruhūta dāśuṣe 
SA_GV01_rvh1-10u-13103	RV_8,024.10a ā vṛṣasva mahāmaha mahe nṛtama rādhase /	ā vṛṣasva mahā maha mahe nṛtama rādhase 
SA_GV01_rvh1-10u-13104	RV_8,024.10c dṛḷhaś cid dṛhya maghavan maghattaye //	dṛḍhaḥ cit dṛhya maghavan maghattaye 
SA_GV01_rvh1-10u-13105	RV_8,024.11a nū anyatrā cid adrivas tvan no jagmur āśasaḥ /	nu anyatrā cit adrivas tvat naḥ jagmuḥ āśasaḥ 
SA_GV01_rvh1-10u-13106	RV_8,024.11c maghavañ chagdhi tava tan na ūtibhiḥ //	maghavan śagdhi tava tat naḥ ūtibhiḥ 
SA_GV01_rvh1-10u-13107	RV_8,024.12a nahy aṅga nṛto tvad anyaṃ vindāmi rādhase /	nahi aṅga nṛto tvat anyam vindāmi rādhase 
SA_GV01_rvh1-10u-13108	RV_8,024.12c rāye dyumnāya śavase ca girvaṇaḥ //	rāye dyumnāya śavase ca girvaṇaḥ 
SA_GV01_rvh1-10u-13109	RV_8,024.13a endum indrāya siñcata pibāti somyam madhu /	ā indum indrāya siñcata pibāti somyam madhu 
SA_GV01_rvh1-10u-13110	RV_8,024.13c pra rādhasā codayāte mahitvanā //	pra rādhasā codayāte mahitvanā 
SA_GV01_rvh1-10u-13111	RV_8,024.14a upo harīṇām patiṃ dakṣam pṛñcantam abravam /	upa u harīṇām patim dakṣam pṛñcantam abravam 
SA_GV01_rvh1-10u-13112	RV_8,024.14c nūnaṃ śrudhi stuvato aśvyasya //	nūnam śrudhi stuvataḥ aśvyasya 
SA_GV01_rvh1-10u-13113	RV_8,024.15a nahy aṅga purā cana jajñe vīrataras tvat /	nahi aṅga purā cana jajñe vīrataraḥ tvat 
SA_GV01_rvh1-10u-13114	RV_8,024.15c nakī rāyā naivathā na bhandanā //	nakir rāyā na evathā na bhandanā 
SA_GV01_rvh1-10u-13115	RV_8,024.16a ed u madhvo madintaraṃ siñca vādhvaryo andhasaḥ /	ā id u madhvaḥ madintaram siñca vā adhvaryo andhasaḥ 
SA_GV01_rvh1-10u-13116	RV_8,024.16c evā hi vīra stavate sadāvṛdhaḥ //	eva hi vīra stavate sadāvṛdhaḥ 
SA_GV01_rvh1-10u-13117	RV_8,024.17a indra sthātar harīṇāṃ nakiṣ ṭe pūrvyastutim /	indra sthātar harīṇām nakir te pūrvya stutim 
SA_GV01_rvh1-10u-13118	RV_8,024.17c ud ānaṃśa śavasā na bhandanā //	ud ānaṃśa śavasā na bhandanā 
SA_GV01_rvh1-10u-13119	RV_8,024.18a taṃ vo vājānām patim ahūmahi śravasyavaḥ /	tam vaḥ vājānām patim ahūmahi śravasyavaḥ 
SA_GV01_rvh1-10u-13120	RV_8,024.18c aprāyubhir yajñebhir vāvṛdhenyam //	aprāyubhiḥ yajñebhiḥ vāvṛdhenyam 
SA_GV01_rvh1-10u-13121	RV_8,024.19a eto nv indraṃ stavāma sakhāya stomyaṃ naram /	eta u nu indram stavāma sakhāyaḥ stomyam naram 
SA_GV01_rvh1-10u-13122	RV_8,024.19c kṛṣṭīr yo viśvā abhy asty eka it //	kṛṣṭīḥ yaḥ viśvāḥ abhī asti ekaḥ id 
SA_GV01_rvh1-10u-13123	RV_8,024.20a agorudhāya gaviṣe dyukṣāya dasmyaṃ vacaḥ /	agorudhāya gaviṣe dyukṣāya dasmyam vacaḥ 
SA_GV01_rvh1-10u-13124	RV_8,024.20c ghṛtāt svādīyo madhunaś ca vocata //	ghṛtāt svādīyaḥ madhunaḥ ca vocata 
SA_GV01_rvh1-10u-13125	RV_8,024.21a yasyāmitāni vīryā na rādhaḥ paryetave /	yasya amitāni vīryā na rādhaḥ paryetave 
SA_GV01_rvh1-10u-13126	RV_8,024.21c jyotir na viśvam abhy asti dakṣiṇā //	jyotiḥ na viśvam abhī asti dakṣiṇā 
SA_GV01_rvh1-10u-13127	RV_8,024.22a stuhīndraṃ vyaśvavad anūrmiṃ vājinaṃ yamam /	stuhi indram vyaśva vat anūrmim vājinam yamam 
SA_GV01_rvh1-10u-13128	RV_8,024.22c aryo gayam maṃhamānaṃ vi dāśuṣe //	aryaḥ gayam maṃhamānam vi dāśuṣe 
SA_GV01_rvh1-10u-13129	RV_8,024.23a evā nūnam upa stuhi vaiyaśva daśamaṃ navam /	eva nūnam upa stuhi vaiyaśva daśamam navam 
SA_GV01_rvh1-10u-13130	RV_8,024.23c suvidvāṃsaṃ carkṛtyaṃ caraṇīnām //	su vidvāṃsam carkṛtyam caraṇīnām 
SA_GV01_rvh1-10u-13131	RV_8,024.24a vetthā hi nirṛtīnāṃ vajrahasta parivṛjam /	vettha hi nirṛtīnām vajrahasta parivṛjam 
SA_GV01_rvh1-10u-13132	RV_8,024.24c ahar-ahaḥ śundhyuḥ paripadām iva //	ahar ahar śundhyuḥ paripadām iva 
SA_GV01_rvh1-10u-13133	RV_8,024.25a tad indrāva ā bhara yenā daṃsiṣṭha kṛtvane /	tat indra avaḥ ā bhara yena daṃsiṣṭha kṛtvane 
SA_GV01_rvh1-10u-13134	RV_8,024.25c dvitā kutsāya śiśnatho ni codaya //	dvitā kutsāya śiśnathaḥ ni codaya 
SA_GV01_rvh1-10u-13135	RV_8,024.26a tam u tvā nūnam īmahe navyaṃ daṃsiṣṭha sanyase /	tam u tvā nūnam īmahe navyam daṃsiṣṭha sanyase 
SA_GV01_rvh1-10u-13136	RV_8,024.26c sa tvaṃ no viśvā abhimātīḥ sakṣaṇiḥ //	sa tvam naḥ viśvāḥ abhimātīḥ sakṣaṇiḥ 
SA_GV01_rvh1-10u-13137	RV_8,024.27a ya ṛkṣād aṃhaso mucad yo vāryāt sapta sindhuṣu /	yaḥ ṛkṣāt aṃhasaḥ mucat yaḥ vā āryāt sapta sindhuṣu 
SA_GV01_rvh1-10u-13138	RV_8,024.27c vadhar dāsasya tuvinṛmṇa nīnamaḥ //	vadhar dāsasya tuvi nṛmṇa nīnamaḥ 
SA_GV01_rvh1-10u-13139	RV_8,024.28a yathā varo suṣāmṇe sanibhya āvaho rayim /	yathā suṣāmṇe sanibhyaḥ āvahaḥ rayim 
SA_GV01_rvh1-10u-13140	RV_8,024.28c vyaśvebhyaḥ subhage vājinīvati //	vyaśvebhyaḥ subhage vājinīvati 
SA_GV01_rvh1-10u-13141	RV_8,024.29a ā nāryasya dakṣiṇā vyaśvāṃ etu sominaḥ /	ā nāryasya dakṣiṇā vyaśvān etu sominaḥ 
SA_GV01_rvh1-10u-13142	RV_8,024.29c sthūraṃ ca rādhaḥ śatavat sahasravat //	sthūram ca rādhaḥ śatavat sahasravat 
SA_GV01_rvh1-10u-13143	RV_8,024.30a yat tvā pṛcchād ījānaḥ kuhayā kuhayākṛte /	yat tvā pṛcchāt ījānaḥ kuhayā kuhayākṛte 
SA_GV01_rvh1-10u-13144	RV_8,024.30c eṣo apaśrito valo gomatīm ava tiṣṭhati //	eṣa u apaśritaḥ valaḥ gomatīm ava tiṣṭhati 
SA_GV01_rvh1-10u-13145	RV_8,025.01a tā vāṃ viśvasya gopā devā deveṣu yajñiyā /	tā vām viśvasya gopā devā deveṣu yajñiyā 
SA_GV01_rvh1-10u-13146	RV_8,025.01c ṛtāvānā yajase pūtadakṣasā //	ṛtāvānā yajase pūta dakṣasā 
SA_GV01_rvh1-10u-13147	RV_8,025.02a mitrā tanā na rathyā varuṇo yaś ca sukratuḥ /	mitrā tanā na rathyā varuṇaḥ yaḥ ca su kratuḥ 
SA_GV01_rvh1-10u-13148	RV_8,025.02c sanāt sujātā tanayā dhṛtavratā //	sanāt sujātā tanayā dhṛtavratā 
SA_GV01_rvh1-10u-13149	RV_8,025.03a tā mātā viśvavedasāsuryāya pramahasā /	tā mātā viśva vedasā asuryāya pramahasā 
SA_GV01_rvh1-10u-13150	RV_8,025.03c mahī jajānāditir ṛtāvarī //	mahī jajāna aditiḥ ṛtāvarī 
SA_GV01_rvh1-10u-13151	RV_8,025.04a mahāntā mitrāvaruṇā samrājā devāv asurā /	mahāntā mitrāvaruṇā samrājā devau asurā 
SA_GV01_rvh1-10u-13152	RV_8,025.04c ṛtāvānāv ṛtam ā ghoṣato bṛhat //	ṛtāvānau ṛtam ā ghoṣataḥ bṛhat 
SA_GV01_rvh1-10u-13153	RV_8,025.05a napātā śavaso mahaḥ sūnū dakṣasya sukratū /	napātā śavasaḥ mahaḥ sūnū dakṣasya su kratū 
SA_GV01_rvh1-10u-13154	RV_8,025.05c sṛpradānū iṣo vāstv adhi kṣitaḥ //	sṛpra dānū iṣaḥ vāstū adhi kṣitaḥ 
SA_GV01_rvh1-10u-13155	RV_8,025.06a saṃ yā dānūni yemathur divyāḥ pārthivīr iṣaḥ /	sam yā dānūni yemathuḥ divyāḥ pārthivīḥ iṣaḥ 
SA_GV01_rvh1-10u-13156	RV_8,025.06c nabhasvatīr ā vāṃ carantu vṛṣṭayaḥ //	nabhasvatīḥ ā vām carantu vṛṣṭayaḥ 
SA_GV01_rvh1-10u-13157	RV_8,025.07a adhi yā bṛhato divo 'bhi yūtheva paśyataḥ /	adhi yā bṛhataḥ divaḥ bhi yūthā iva paśyataḥ 
SA_GV01_rvh1-10u-13158	RV_8,025.07c ṛtāvānā samrājā namase hitā //	ṛtāvānā samrājā namase hitā 
SA_GV01_rvh1-10u-13159	RV_8,025.08a ṛtāvānā ni ṣedatuḥ sāmrājyāya sukratū /	ṛtāvānā ni sedatuḥ sāmrājyāya su kratū 
SA_GV01_rvh1-10u-13160	RV_8,025.08c dhṛtavratā kṣatriyā kṣatram āśatuḥ //	dhṛta vratā kṣatriyā kṣatram āśatuḥ 
SA_GV01_rvh1-10u-13161	RV_8,025.09a akṣṇaś cid gātuvittarānulbaṇena cakṣasā /	akṣṇaḥ cit gātu vittarā an ulbaṇena cakṣasā 
SA_GV01_rvh1-10u-13162	RV_8,025.09c ni cin miṣantā nicirā ni cikyatuḥ //	ni cit miṣantā nicirā ni cikyatuḥ 
SA_GV01_rvh1-10u-13163	RV_8,025.10a uta no devy aditir uruṣyatāṃ nāsatyā /	uta naḥ devī aditiḥ uruṣyatām nāsatyā 
SA_GV01_rvh1-10u-13164	RV_8,025.10c uruṣyantu maruto vṛddhaśavasaḥ //	uruṣyantu marutaḥ vṛddha śavasaḥ 
SA_GV01_rvh1-10u-13165	RV_8,025.11a te no nāvam uruṣyata divā naktaṃ sudānavaḥ /	te naḥ nāvam uruṣyata divā naktam sudānavaḥ 
SA_GV01_rvh1-10u-13166	RV_8,025.11c ariṣyanto ni pāyubhiḥ sacemahi //	a riṣyantaḥ ni pāyubhiḥ sacemahi 
SA_GV01_rvh1-10u-13167	RV_8,025.12a aghnate viṣṇave vayam ariṣyantaḥ sudānave /	a ghnate viṣṇave vayam a riṣyantaḥ sudānave 
SA_GV01_rvh1-10u-13168	RV_8,025.12c śrudhi svayāvan sindho pūrvacittaye //	śrudhi sva yāvan sindho pūrva cittaye 
SA_GV01_rvh1-10u-13169	RV_8,025.13a tad vāryaṃ vṛṇīmahe variṣṭhaṃ gopayatyam /	tat vāryam vṛṇīmahe variṣṭham gopayatyam 
SA_GV01_rvh1-10u-13170	RV_8,025.13c mitro yat pānti varuṇo yad aryamā //	mitraḥ yat pānti varuṇaḥ yat aryamā 
SA_GV01_rvh1-10u-13171	RV_8,025.14a uta naḥ sindhur apāṃ tan marutas tad aśvinā /	uta naḥ sindhuḥ apām tat marutaḥ tat aśvinā 
SA_GV01_rvh1-10u-13172	RV_8,025.14c indro viṣṇur mīḍhvāṃsaḥ sajoṣasaḥ //	indraḥ viṣṇuḥ mīḍhvāṃsaḥ sajoṣasaḥ 
SA_GV01_rvh1-10u-13173	RV_8,025.15a te hi ṣmā vanuṣo naro 'bhimātiṃ kayasya cit /	te hi sma vanuṣaḥ naraḥ bhimātim kayasya cit 
SA_GV01_rvh1-10u-13174	RV_8,025.15c tigmaṃ na kṣodaḥ pratighnanti bhūrṇayaḥ //	tigmam na kṣodaḥ pratighnanti bhūrṇayaḥ 
SA_GV01_rvh1-10u-13175	RV_8,025.16a ayam eka itthā purūru caṣṭe vi viśpatiḥ /	ayam ekaḥ itthā puru uru caṣṭe vi viśpatiḥ 
SA_GV01_rvh1-10u-13176	RV_8,025.16c tasya vratāny anu vaś carāmasi //	tasya vratāni anu vaḥ carāmasi 
SA_GV01_rvh1-10u-13177	RV_8,025.17a anu pūrvāṇy okyā sāmrājyasya saścima /	anu pūrvāṇi okyā sāmrājyasya saścima 
SA_GV01_rvh1-10u-13178	RV_8,025.17c mitrasya vratā varuṇasya dīrghaśrut //	mitrasya vratā varuṇasya dīrgha śrut 
SA_GV01_rvh1-10u-13179	RV_8,025.18a pari yo raśminā divo 'ntān mame pṛthivyāḥ /	pari yaḥ raśminā divaḥ ntāt mame pṛthivyāḥ 
SA_GV01_rvh1-10u-13180	RV_8,025.18c ubhe ā paprau rodasī mahitvā //	ubhe ā paprau rodasī mahitvā 
SA_GV01_rvh1-10u-13181	RV_8,025.19a ud u ṣya śaraṇe divo jyotir ayaṃsta sūryaḥ /	ud u sya śaraṇe divaḥ jyotiḥ ayaṃsta sūryaḥ 
SA_GV01_rvh1-10u-13182	RV_8,025.19c agnir na śukraḥ samidhāna āhutaḥ //	agniḥ na śukraḥ samidhānaḥ āhutaḥ 
SA_GV01_rvh1-10u-13183	RV_8,025.20a vaco dīrghaprasadmanīśe vājasya gomataḥ /	vacaḥ dīrghaprasadmani īśe vājasya gomataḥ 
SA_GV01_rvh1-10u-13184	RV_8,025.20c īśe hi pitvo 'viṣasya dāvane //	īśe hi pitvaḥ viṣasya dāvane 
SA_GV01_rvh1-10u-13185	RV_8,025.21a tat sūryaṃ rodasī ubhe doṣā vastor upa bruve /	tat sūryam rodasī ubhe doṣā vastoḥ upa bruve 
SA_GV01_rvh1-10u-13186	RV_8,025.21c bhojeṣv asmāṃ abhy uc carā sadā //	bhojeṣu asmām abhī ud cara sadā 
SA_GV01_rvh1-10u-13187	RV_8,025.22a ṛjram ukṣaṇyāyane rajataṃ harayāṇe /	ṛjram ukṣaṇyāyane rajatam harayāṇe 
SA_GV01_rvh1-10u-13188	RV_8,025.22c rathaṃ yuktam asanāma suṣāmaṇi //	ratham yuktam asanāma suṣāmaṇi 
SA_GV01_rvh1-10u-13189	RV_8,025.23a tā me aśvyānāṃ harīṇāṃ nitośanā /	tā me aśvyānām harīṇām nitośanā 
SA_GV01_rvh1-10u-13190	RV_8,025.23c uto nu kṛtvyānāṃ nṛvāhasā //	uta u nu kṛtvyānām nṛ vāhasā 
SA_GV01_rvh1-10u-13191	RV_8,025.24a smadabhīśū kaśāvantā viprā naviṣṭhayā matī /	smat abhīśū kaśāvantā viprāḥ naviṣṭhayā matī 
SA_GV01_rvh1-10u-13192	RV_8,025.24c maho vājināv arvantā sacāsanam //	mahaḥ vājinau arvantā sacā asanam 
SA_GV01_rvh1-10u-13193	RV_8,026.01a yuvor u ṣū rathaṃ huve sadhastutyāya sūriṣu /	yuvoḥ u su ratham huve sadhastutyāya sūriṣu 
SA_GV01_rvh1-10u-13194	RV_8,026.01c atūrtadakṣā vṛṣaṇā vṛṣaṇvasū //	a tūrta dakṣā vṛṣaṇā vṛṣaṇvasū 
SA_GV01_rvh1-10u-13195	RV_8,026.02a yuvaṃ varo suṣāmṇe mahe tane nāsatyā /	yuvam suṣāmṇe mahe tane nāsatyā 
SA_GV01_rvh1-10u-13196	RV_8,026.02c avobhir yātho vṛṣaṇā vṛṣaṇvasū //	avobhiḥ yāthaḥ vṛṣaṇā vṛṣaṇvasū 
SA_GV01_rvh1-10u-13197	RV_8,026.03a tā vām adya havāmahe havyebhir vājinīvasū /	tā vām adya havāmahe havyebhiḥ vājinīvasū 
SA_GV01_rvh1-10u-13198	RV_8,026.03c pūrvīr iṣa iṣayantāv ati kṣapaḥ //	pūrvīḥ iṣaḥ iṣayantau ati kṣapaḥ 
SA_GV01_rvh1-10u-13199	RV_8,026.04a ā vāṃ vāhiṣṭho aśvinā ratho yātu śruto narā /	ā vām vāhiṣṭhaḥ aśvinā rathaḥ yātu śrutaḥ narā 
SA_GV01_rvh1-10u-13200	RV_8,026.04c upa stomān turasya darśathaḥ śriye //	upa stomān turasya darśathaḥ śriye 
SA_GV01_rvh1-10u-13201	RV_8,026.05a juhurāṇā cid aśvinā manyethāṃ vṛṣaṇvasū /	juhurāṇā cit aśvinā manyethām vṛṣaṇvasū 
SA_GV01_rvh1-10u-13202	RV_8,026.05c yuvaṃ hi rudrā parṣatho ati dviṣaḥ //	yuvam hi rudrā parṣathaḥ ati dviṣaḥ 
SA_GV01_rvh1-10u-13203	RV_8,026.06a dasrā hi viśvam ānuṣaṅ makṣūbhiḥ paridīyathaḥ /	dasrā hi viśvam ānuṣak makṣūbhiḥ paridīyathaḥ 
SA_GV01_rvh1-10u-13204	RV_8,026.06c dhiyañjinvā madhuvarṇā śubhas patī //	dhiyañjinvā madhu varṇā śubhaḥ patī 
SA_GV01_rvh1-10u-13205	RV_8,026.07a upa no yātam aśvinā rāyā viśvapuṣā saha /	upa naḥ yātam aśvinā rāyā viśva puṣā saha 
SA_GV01_rvh1-10u-13206	RV_8,026.07c maghavānā suvīrāv anapacyutā //	maghavānā su vīrau an apacyutā 
SA_GV01_rvh1-10u-13207	RV_8,026.08a ā me asya pratīvyam indranāsatyā gatam /	ā me asya pratīvyam indra nāsatyāḥ gatam 
SA_GV01_rvh1-10u-13208	RV_8,026.08c devā devebhir adya sacanastamā //	devā devebhiḥ adya sacanastamā 
SA_GV01_rvh1-10u-13209	RV_8,026.09a vayaṃ hi vāṃ havāmaha ukṣaṇyanto vyaśvavat /	vayam hi vām havāmahe ukṣaṇyantaḥ vyaśva vat 
SA_GV01_rvh1-10u-13210	RV_8,026.09c sumatibhir upa viprāv ihā gatam //	sumatibhiḥ upa viprau iha ā gatam 
SA_GV01_rvh1-10u-13211	RV_8,026.10a aśvinā sv ṛṣe stuhi kuvit te śravato havam /	aśvinā su ṛṣe stuhi kuvid te śravataḥ havam 
SA_GV01_rvh1-10u-13212	RV_8,026.10c nedīyasaḥ kūḷayātaḥ paṇīṃr uta //	nedīyasaḥ kūḷayātaḥ paṇīṃr uta 
SA_GV01_rvh1-10u-13213	RV_8,026.11a vaiyaśvasya śrutaṃ naroto me asya vedathaḥ /	vaiyaśvasya śrutam narā uta u me asya vedathaḥ 
SA_GV01_rvh1-10u-13214	RV_8,026.11c sajoṣasā varuṇo mitro aryamā //	sajoṣasā varuṇaḥ mitraḥ aryamā 
SA_GV01_rvh1-10u-13215	RV_8,026.12a yuvādattasya dhiṣṇyā yuvānītasya sūribhiḥ /	yuvādattasya dhiṣṇyā yuvānītasya sūribhiḥ 
SA_GV01_rvh1-10u-13216	RV_8,026.12c ahar-ahar vṛṣaṇa mahyaṃ śikṣatam //	ahar ahar mahyam śikṣatam 
SA_GV01_rvh1-10u-13217	RV_8,026.13a yo vāṃ yajñebhir āvṛto 'dhivastrā vadhūr iva /	yaḥ vām yajñebhiḥ āvṛtaḥ dhivastrā vadhūḥ iva 
SA_GV01_rvh1-10u-13218	RV_8,026.13c saparyantā śubhe cakrāte aśvinā //	saparyantā śubhe cakrāte aśvinā 
SA_GV01_rvh1-10u-13219	RV_8,026.14a yo vām uruvyacastamaṃ ciketati nṛpāyyam /	yaḥ vām uru vyacastamam ciketati nṛ pāyyam 
SA_GV01_rvh1-10u-13220	RV_8,026.14c vartir aśvinā pari yātam asmayū //	vartiḥ aśvinā pari yātam asmayū 
SA_GV01_rvh1-10u-13221	RV_8,026.15a asmabhyaṃ su vṛṣaṇvasū yātaṃ vartir nṛpāyyam /	asmabhyam su vṛṣaṇvasū yātam vartiḥ nṛ pāyyam 
SA_GV01_rvh1-10u-13222	RV_8,026.15c viṣudruheva yajñam ūhathur girā //	viṣu druhā iva yajñam ūhathuḥ girā 
SA_GV01_rvh1-10u-13223	RV_8,026.16a vāhiṣṭho vāṃ havānāṃ stomo dūto huvan narā /	vāhiṣṭhaḥ vām havānām stomaḥ dūtaḥ huvat narā 
SA_GV01_rvh1-10u-13224	RV_8,026.16c yuvābhyām bhūtv aśvinā //	yuvābhyām bhūtu aśvinā 
SA_GV01_rvh1-10u-13225	RV_8,026.17a yad ado divo arṇava iṣo vā madatho gṛhe /	yat adaḥ divaḥ arṇave iṣaḥ vā madathaḥ gṛhe 
SA_GV01_rvh1-10u-13226	RV_8,026.17c śrutam in me amartyā //	śrutam id me amartyā 
SA_GV01_rvh1-10u-13227	RV_8,026.18a uta syā śvetayāvarī vāhiṣṭhā vāṃ nadīnām /	uta syā śveta yāvarī vāhiṣṭhā vām nadīnām 
SA_GV01_rvh1-10u-13228	RV_8,026.18c sindhur hiraṇyavartaniḥ //	sindhuḥ hiraṇya vartaniḥ 
SA_GV01_rvh1-10u-13229	RV_8,026.19a smad etayā sukīrtyāśvinā śvetayā dhiyā /	smat etayā su kīrtyā aśvinā śvetayā dhiyā 
SA_GV01_rvh1-10u-13230	RV_8,026.19c vahethe śubhrayāvānā //	vahethe śubhra yāvānā 
SA_GV01_rvh1-10u-13231	RV_8,026.20a yukṣvā hi tvaṃ rathāsahā yuvasva poṣyā vaso /	yukṣvā hi tvam rathāsahā yuvasva poṣyā vaso 
SA_GV01_rvh1-10u-13232	RV_8,026.20c ān no vāyo madhu pibāsmākaṃ savanā gahi //	āt naḥ vāyo madhu piba asmākam savanā gahi 
SA_GV01_rvh1-10u-13233	RV_8,026.21a tava vāyav ṛtaspate tvaṣṭur jāmātar adbhuta /	tava vāyo ṛtaspate tvaṣṭuḥ jāmātar adbhuta 
SA_GV01_rvh1-10u-13234	RV_8,026.21c avāṃsy ā vṛṇīmahe //	avāṃsi ā vṛṇīmahe 
SA_GV01_rvh1-10u-13235	RV_8,026.22a tvaṣṭur jāmātaraṃ vayam īśānaṃ rāya īmahe /	tvaṣṭuḥ jāmātaram vayam īśānam rāyaḥ īmahe 
SA_GV01_rvh1-10u-13236	RV_8,026.22c sutāvanto vāyuṃ dyumnā janāsaḥ //	sutāvantaḥ vāyum dyumnā janāsaḥ 
SA_GV01_rvh1-10u-13237	RV_8,026.23a vāyo yāhi śivā divo vahasvā su svaśvyam /	vāyo yāhi śiva ā divaḥ vahasva su su aśvyam 
SA_GV01_rvh1-10u-13238	RV_8,026.23c vahasva mahaḥ pṛthupakṣasā rathe //	vahasva mahaḥ pṛthu pakṣasā rathe 
SA_GV01_rvh1-10u-13239	RV_8,026.24a tvāṃ hi supsarastamaṃ nṛṣadaneṣu hūmahe /	tvām hi su psarastamam nṛṣadaneṣu hūmahe 
SA_GV01_rvh1-10u-13240	RV_8,026.24c grāvāṇaṃ nāśvapṛṣṭham maṃhanā //	grāvāṇam na aśva pṛṣṭham maṃhanā 
SA_GV01_rvh1-10u-13241	RV_8,026.25a sa tvaṃ no deva manasā vāyo mandāno agriyaḥ /	sa tvam naḥ deva manasā vāyo mandānaḥ agriyaḥ 
SA_GV01_rvh1-10u-13242	RV_8,026.25c kṛdhi vājāṃ apo dhiyaḥ //	kṛdhi vājān apaḥ dhiyaḥ 
SA_GV01_rvh1-10u-13243	RV_8,027.01a agnir ukthe purohito grāvāṇo barhir adhvare /	agniḥ ukthe purohitaḥ grāvāṇaḥ barhiḥ adhvare 
SA_GV01_rvh1-10u-13244	RV_8,027.01c ṛcā yāmi maruto brahmaṇas patiṃ devāṃ avo vareṇyam //	ṛcā yāmi marutaḥ brahmaṇaḥ patim devān avaḥ vareṇyam 
SA_GV01_rvh1-10u-13245	RV_8,027.02a ā paśuṃ gāsi pṛthivīṃ vanaspatīn uṣāsā naktam oṣadhīḥ /	ā paśum gāsi pṛthivīm vanaspatīn uṣāsā naktam oṣadhīḥ 
SA_GV01_rvh1-10u-13246	RV_8,027.02c viśve ca no vasavo viśvavedaso dhīnām bhūta prāvitāraḥ //	viśve ca naḥ vasavaḥ viśva vedasaḥ dhīnām bhūta prāvitāraḥ 
SA_GV01_rvh1-10u-13247	RV_8,027.03a pra sū na etv adhvaro 'gnā deveṣu pūrvyaḥ /	pra su naḥ etu adhvaraḥ gnāḥ deveṣu pūrvyaḥ 
SA_GV01_rvh1-10u-13248	RV_8,027.03c ādityeṣu pra varuṇe dhṛtavrate marutsu viśvabhānuṣu //	ādityeṣu pra varuṇe dhṛta vrate marutsu viśva bhānuṣu 
SA_GV01_rvh1-10u-13249	RV_8,027.04a viśve hi ṣmā manave viśvavedaso bhuvan vṛdhe riśādasaḥ /	viśve hi sma manave viśva vedasaḥ bhuvan vṛdhe riśādasaḥ 
SA_GV01_rvh1-10u-13250	RV_8,027.04c ariṣṭebhiḥ pāyubhir viśvavedaso yantā no 'vṛkaṃ chardiḥ //	ariṣṭebhiḥ pāyubhiḥ viśva vedasaḥ yanta naḥ vṛkam chardiḥ 
SA_GV01_rvh1-10u-13251	RV_8,027.05a ā no adya samanaso gantā viśve sajoṣasaḥ /	ā naḥ adya samanasaḥ ganta viśve sajoṣasaḥ 
SA_GV01_rvh1-10u-13252	RV_8,027.05c ṛcā girā maruto devy adite sadane pastye mahi //	ṛcā girā marutaḥ devi adite sadane pastye mahi 
SA_GV01_rvh1-10u-13253	RV_8,027.06a abhi priyā maruto yā vo aśvyā havyā mitra prayāthana /	abhi priyā marutaḥ yā vaḥ aśvyā havyā mitra prayāthana 
SA_GV01_rvh1-10u-13254	RV_8,027.06c ā barhir indro varuṇas turā nara ādityāsaḥ sadantu naḥ //	ā barhiḥ indraḥ varuṇaḥ turāḥ naraḥ ādityāsaḥ sadantu naḥ 
SA_GV01_rvh1-10u-13255	RV_8,027.07a vayaṃ vo vṛktabarhiṣo hitaprayasa ānuṣak /	vayam vaḥ vṛkta barhiṣaḥ hita prayasaḥ ānuṣak 
SA_GV01_rvh1-10u-13256	RV_8,027.07c sutasomāso varuṇa havāmahe manuṣvad iddhāgnayaḥ //	suta somāsaḥ varuṇa havāmahe manuṣvat iddha agnayaḥ 
SA_GV01_rvh1-10u-13257	RV_8,027.08a ā pra yāta maruto viṣṇo aśvinā pūṣan mākīnayā dhiyā /	ā pra yāta marutaḥ viṣṇo aśvinā pūṣan mākīnayā dhiyā 
SA_GV01_rvh1-10u-13258	RV_8,027.08c indra ā yātu prathamaḥ saniṣyubhir vṛṣā yo vṛtrahā gṛṇe //	indraḥ ā yātu prathamaḥ saniṣyubhiḥ vṛṣā yaḥ vṛtra hā gṛṇe 
SA_GV01_rvh1-10u-13259	RV_8,027.09a vi no devāso adruho 'cchidraṃ śarma yacchata /	vi naḥ devāsaḥ adruhaḥ chidram śarma yacchata 
SA_GV01_rvh1-10u-13260	RV_8,027.09c na yad dūrād vasavo nū cid antito varūtham ādadharṣati //	na yat dūrāt vasavaḥ nu cit antitas varūtham ādadharṣati 
SA_GV01_rvh1-10u-13261	RV_8,027.10a asti hi vaḥ sajātyaṃ riśādaso devāso asty āpyam /	asti hi vaḥ sajātyam riśādasaḥ devāsaḥ asti āpyam 
SA_GV01_rvh1-10u-13262	RV_8,027.10c pra ṇaḥ pūrvasmai suvitāya vocata makṣū sumnāya navyase //	pra naḥ pūrvasmai suvitāya vocata makṣū sumnāya navyase 
SA_GV01_rvh1-10u-13263	RV_8,027.11a idā hi va upastutim idā vāmasya bhaktaye /	idā hi vaḥ upastutim idā vāmasya bhaktaye 
SA_GV01_rvh1-10u-13264	RV_8,027.11c upa vo viśvavedaso namasyur āṃ asṛkṣy anyām iva //	upa vaḥ viśva vedasaḥ namasyuḥ ām asṛkṣi anyām iva 
SA_GV01_rvh1-10u-13265	RV_8,027.12a ud u ṣya vaḥ savitā supraṇītayo 'sthād ūrdhvo vareṇyaḥ /	ud u sya vaḥ savitā su praṇītayaḥ sthāt ūrdhvaḥ vareṇyaḥ 
SA_GV01_rvh1-10u-13266	RV_8,027.12c ni dvipādaś catuṣpādo arthino 'viśran patayiṣṇavaḥ //	ni dvipādaḥ catuṣpādaḥ arthinaḥ viśran patayiṣṇavaḥ 
SA_GV01_rvh1-10u-13267	RV_8,027.13a devaṃ-devaṃ vo 'vase devaṃ-devam abhiṣṭaye /	devaṃdevam vaḥ vase devaṃdevam abhiṣṭaye 
SA_GV01_rvh1-10u-13268	RV_8,027.13c devaṃ-devaṃ huvema vājasātaye gṛṇanto devyā dhiyā //	devam devam huvema vājasātaye gṛṇantaḥ devyā dhiyā 
SA_GV01_rvh1-10u-13269	RV_8,027.14a devāso hi ṣmā manave samanyavo viśve sākaṃ sarātayaḥ /	devāsaḥ hi sma manave samanyavaḥ viśve sākam sa rātayaḥ 
SA_GV01_rvh1-10u-13270	RV_8,027.14c te no adya te aparaṃ tuce tu no bhavantu varivovidaḥ //	te naḥ adya te aparam tuce tu naḥ bhavantu varivaḥ vidaḥ 
SA_GV01_rvh1-10u-13271	RV_8,027.15a pra vaḥ śaṃsāmy adruhaḥ saṃstha upastutīnām /	pra vaḥ śaṃsāmi adruhaḥ saṃsthe upastutīnām 
SA_GV01_rvh1-10u-13272	RV_8,027.15c na taṃ dhūrtir varuṇa mitra martyaṃ yo vo dhāmabhyo 'vidhat //	na tam dhūrtiḥ varuṇa mitra martyam yaḥ vaḥ dhāmabhyaḥ vidhat 
SA_GV01_rvh1-10u-13273	RV_8,027.16a pra sa kṣayaṃ tirate vi mahīr iṣo yo vo varāya dāśati /	pra sa kṣayam tirate vi mahīḥ iṣaḥ yaḥ vaḥ varāya dāśati 
SA_GV01_rvh1-10u-13274	RV_8,027.16c pra prajābhir jāyate dharmaṇas pary ariṣṭaḥ sarva edhate //	pra prajābhiḥ jāyate dharmaṇaḥ pari ariṣṭaḥ sarvaḥ edhate 
SA_GV01_rvh1-10u-13275	RV_8,027.17a ṛte sa vindate yudhaḥ sugebhir yāty adhvanaḥ /	ṛte sa vindate yudhaḥ sugebhiḥ yāti adhvanaḥ 
SA_GV01_rvh1-10u-13276	RV_8,027.17c aryamā mitro varuṇaḥ sarātayo yaṃ trāyante sajoṣasaḥ //	aryamā mitraḥ varuṇaḥ sa rātayaḥ yam trāyante sajoṣasaḥ 
SA_GV01_rvh1-10u-13277	RV_8,027.18a ajre cid asmai kṛṇuthā nyañcanaṃ durge cid ā susaraṇam /	ajre cit asmai kṛṇutha nyañcanam durge cit ā su saraṇam 
SA_GV01_rvh1-10u-13278	RV_8,027.18c eṣā cid asmād aśaniḥ paro nu sāsredhantī vi naśyatu //	eṣā cit asmāt aśaniḥ paras nu sā a sredhantī vi naśyatu 
SA_GV01_rvh1-10u-13279	RV_8,027.19a yad adya sūrya udyati priyakṣatrā ṛtaṃ dadha /	yat adya sūrye udyati priya kṣatrāḥ ṛtam 
SA_GV01_rvh1-10u-13280	RV_8,027.19c yan nimruci prabudhi viśvavedaso yad vā madhyandine divaḥ //	yat nimruci prabudhi viśva vedasaḥ yat vā madhyandine divaḥ 
SA_GV01_rvh1-10u-13281	RV_8,027.20a yad vābhipitve asurā ṛtaṃ yate chardir yema vi dāśuṣe /	yat vā abhipitve asurāḥ ṛtam yate chardiḥ yema vi dāśuṣe 
SA_GV01_rvh1-10u-13282	RV_8,027.20c vayaṃ tad vo vasavo viśvavedasa upa stheyāma madhya ā //	vayam tat vaḥ vasavaḥ viśva vedasaḥ upa stheyāma madhye ā 
SA_GV01_rvh1-10u-13283	RV_8,027.21a yad adya sūra udite yan madhyandina ātuci /	yat adya sūre udite yat madhyandine ātuci 
SA_GV01_rvh1-10u-13284	RV_8,027.21c vāmaṃ dhattha manave viśvavedaso juhvānāya pracetase //	vāmam dhattha manave viśva vedasaḥ juhvānāya pracetase 
SA_GV01_rvh1-10u-13285	RV_8,027.22a vayaṃ tad vaḥ samrāja ā vṛṇīmahe putro na bahupāyyam /	vayam tat vaḥ samrājaḥ ā vṛṇīmahe putraḥ na bahu pāyyam 
SA_GV01_rvh1-10u-13286	RV_8,027.22c aśyāma tad ādityā juhvato havir yena vasyo 'naśāmahai //	aśyāma tat ādityāḥ juhvataḥ haviḥ yena vasyaḥ naśāmahai 
SA_GV01_rvh1-10u-13287	RV_8,028.01a ye triṃśati trayas paro devāso barhir āsadan /	ye triṃśati trayaḥ paras devāsaḥ barhiḥ āsadan 
SA_GV01_rvh1-10u-13288	RV_8,028.01c vidann aha dvitāsanan //	vidan aha dvitā asanan 
SA_GV01_rvh1-10u-13289	RV_8,028.02a varuṇo mitro aryamā smadrātiṣāco agnayaḥ /	varuṇaḥ mitraḥ aryamā smat rātiṣācaḥ agnayaḥ 
SA_GV01_rvh1-10u-13290	RV_8,028.02c patnīvanto vaṣaṭkṛtāḥ //	patnīvantaḥ vaṣaṭkṛtāḥ 
SA_GV01_rvh1-10u-13291	RV_8,028.03a te no gopā apācyās ta udak ta itthā nyak /	te naḥ gopāḥ apācyāḥ te udak te itthā nyak 
SA_GV01_rvh1-10u-13292	RV_8,028.03c purastāt sarvayā viśā //	purastāt sarvayā viśā 
SA_GV01_rvh1-10u-13293	RV_8,028.04a yathā vaśanti devās tathed asat tad eṣāṃ nakir ā minat /	yathā vaśanti devāḥ tathā id asat tat eṣām nakir ā minat 
SA_GV01_rvh1-10u-13294	RV_8,028.04c arāvā cana martyaḥ //	arāvā cana martyaḥ 
SA_GV01_rvh1-10u-13295	RV_8,028.05a saptānāṃ sapta ṛṣṭayaḥ sapta dyumnāny eṣām /	saptānām sapta ṛṣṭayaḥ sapta dyumnāni eṣām 
SA_GV01_rvh1-10u-13296	RV_8,028.05c sapto adhi śriyo dhire //	sapta u adhi śriyaḥ dhire 
SA_GV01_rvh1-10u-13297	RV_8,029.01a babhrur eko viṣuṇaḥ sūnaro yuvāñjy aṅkte hiraṇyayam //	babhruḥ ekaḥ viṣuṇaḥ sūnaraḥ yuvāñji aṅkte hiraṇyayam 
SA_GV01_rvh1-10u-13298	RV_8,029.02a yonim eka ā sasāda dyotano 'ntar deveṣu medhiraḥ //	yonim ekaḥ ā sasāda dyotanaḥ ntar deveṣu medhiraḥ 
SA_GV01_rvh1-10u-13299	RV_8,029.03a vāśīm eko bibharti hasta āyasīm antar deveṣu nidhruviḥ //	vāśīm ekaḥ bibharti haste āyasīm antar deveṣu nidhruviḥ 
SA_GV01_rvh1-10u-13300	RV_8,029.04a vajram eko bibharti hasta āhitaṃ tena vṛtrāṇi jighnate //	vajram ekaḥ bibharti haste āhitam tena vṛtrāṇi jighnate 
SA_GV01_rvh1-10u-13301	RV_8,029.05a tigmam eko bibharti hasta āyudhaṃ śucir ugro jalāṣabheṣajaḥ //	tigmam ekaḥ bibharti haste āyudham śuciḥ ugraḥ jalāṣa bheṣajaḥ 
SA_GV01_rvh1-10u-13302	RV_8,029.06a patha ekaḥ pīpāya taskaro yathāṃ eṣa veda nidhīnām //	pathaḥ ekaḥ pīpāya taskaraḥ yathā eṣa veda nidhīnām 
SA_GV01_rvh1-10u-13303	RV_8,029.07a trīṇy eka urugāyo vi cakrame yatra devāso madanti //	trīṇi ekaḥ urugāyaḥ vi cakrame yatra devāsaḥ madanti 
SA_GV01_rvh1-10u-13304	RV_8,029.08a vibhir dvā carata ekayā saha pra pravāseva vasataḥ //	vibhiḥ dvā carataḥ ekayā saha pra pravāsā iva vasataḥ 
SA_GV01_rvh1-10u-13305	RV_8,029.09a sado dvā cakrāte upamā divi samrājā sarpirāsutī //	sadaḥ dvā cakrāte upamā divi samrājā sarpiḥ āsutī 
SA_GV01_rvh1-10u-13306	RV_8,029.10a arcanta eke mahi sāma manvata tena sūryam arocayan //	arcantaḥ eke mahi sāma manvata tena sūryam arocayan 
SA_GV01_rvh1-10u-13307	RV_8,030.01a nahi vo asty arbhako devāso na kumārakaḥ /	nahi vaḥ asti arbhakaḥ devāsaḥ na kumārakaḥ 
SA_GV01_rvh1-10u-13308	RV_8,030.01c viśve satomahānta it //	viśve satomahāntaḥ id 
SA_GV01_rvh1-10u-13309	RV_8,030.02a iti stutāso asathā riśādaso ye stha trayaś ca triṃśac ca /	iti stutāsaḥ asatha riśādasaḥ ye stha trayaḥ ca triṃśat ca 
SA_GV01_rvh1-10u-13310	RV_8,030.02c manor devā yajñiyāsaḥ //	manoḥ devāḥ yajñiyāsaḥ 
SA_GV01_rvh1-10u-13311	RV_8,030.03a te nas trādhvaṃ te 'vata ta u no adhi vocata /	te naḥ trādhvam te vata te u naḥ adhi vocata 
SA_GV01_rvh1-10u-13312	RV_8,030.03c mā naḥ pathaḥ pitryān mānavād adhi dūraṃ naiṣṭa parāvataḥ //	mā naḥ pathaḥ pitryāt mānavāt adhi dūram naiṣṭa parāvataḥ 
SA_GV01_rvh1-10u-13313	RV_8,030.04a ye devāsa iha sthana viśve vaiśvānarā uta /	ye devāsaḥ iha sthana viśve vaiśvānarāḥ uta 
SA_GV01_rvh1-10u-13314	RV_8,030.04c asmabhyaṃ śarma sapratho gave 'śvāya yacchata //	asmabhyam śarma saprathaḥ gave śvāya yacchata 
SA_GV01_rvh1-10u-13315	RV_8,031.01a yo yajāti yajāta it sunavac ca pacāti ca /	yaḥ yajāti yajāte id sunavat ca pacāti ca 
SA_GV01_rvh1-10u-13316	RV_8,031.01c brahmed indrasya cākanat //	brahmā id indrasya cākanat 
SA_GV01_rvh1-10u-13317	RV_8,031.02a puroḷāśaṃ yo asmai somaṃ rarata āśiram /	puroḷāśam yaḥ asmai somam rarate āśiram 
SA_GV01_rvh1-10u-13318	RV_8,031.02c pād it taṃ śakro aṃhasaḥ //	pāt id tam śakraḥ aṃhasaḥ 
SA_GV01_rvh1-10u-13319	RV_8,031.03a tasya dyumāṃ asad ratho devajūtaḥ sa śūśuvat /	tasya dyumān asat rathaḥ deva jūtaḥ sa śūśuvat 
SA_GV01_rvh1-10u-13320	RV_8,031.03c viśvā vanvann amitriyā //	viśvā vanvan amitriyā 
SA_GV01_rvh1-10u-13321	RV_8,031.04a asya prajāvatī gṛhe 'saścantī dive-dive /	asya prajāvatī gṛhe saścantī dive dive 
SA_GV01_rvh1-10u-13322	RV_8,031.04c iḷā dhenumatī duhe //	iḍā dhenumatī duhe 
SA_GV01_rvh1-10u-13323	RV_8,031.05a yā dampatī samanasā sunuta ā ca dhāvataḥ /	yā dampatī samanasā sunutaḥ ā ca dhāvataḥ 
SA_GV01_rvh1-10u-13324	RV_8,031.05c devāso nityayāśirā //	devāsaḥ nityayā āśirā 
SA_GV01_rvh1-10u-13325	RV_8,031.06a prati prāśavyāṃ itaḥ samyañcā barhir āśāte /	prati prāśavyān itaḥ samyañcā barhiḥ āśāte 
SA_GV01_rvh1-10u-13326	RV_8,031.06c na tā vājeṣu vāyataḥ //	na tā vājeṣu vāyataḥ 
SA_GV01_rvh1-10u-13327	RV_8,031.07a na devānām api hnutaḥ sumatiṃ na jugukṣataḥ /	na devānām api hnutaḥ sumatim na jugukṣataḥ 
SA_GV01_rvh1-10u-13328	RV_8,031.07c śravo bṛhad vivāsataḥ //	śravaḥ bṛhat vivāsataḥ 
SA_GV01_rvh1-10u-13329	RV_8,031.08a putriṇā tā kumāriṇā viśvam āyur vy aśnutaḥ /	putriṇā tā kumāriṇā viśvam āyuḥ vi aśnutaḥ 
SA_GV01_rvh1-10u-13330	RV_8,031.08c ubhā hiraṇyapeśasā //	ubhā hiraṇya peśasā 
SA_GV01_rvh1-10u-13331	RV_8,031.09a vītihotrā kṛtadvasū daśasyantāmṛtāya kam /	vītihotrā kṛtadvasū daśasyantā amṛtāya kam 
SA_GV01_rvh1-10u-13332	RV_8,031.09c sam ūdho romaśaṃ hato deveṣu kṛṇuto duvaḥ //	sam ūdhaḥ romaśam hataḥ deveṣu kṛṇutaḥ duvaḥ 
SA_GV01_rvh1-10u-13333	RV_8,031.10a ā śarma parvatānāṃ vṛṇīmahe nadīnām /	ā śarma parvatānām vṛṇīmahe nadīnām 
SA_GV01_rvh1-10u-13334	RV_8,031.10c ā viṣṇoḥ sacābhuvaḥ //	ā viṣṇoḥ sacābhuvaḥ 
SA_GV01_rvh1-10u-13335	RV_8,031.11a aitu pūṣā rayir bhagaḥ svasti sarvadhātamaḥ /	aitu pūṣā rayiḥ bhagaḥ svasti sarva dhātamaḥ 
SA_GV01_rvh1-10u-13336	RV_8,031.11c urur adhvā svastaye //	uruḥ adhvā svastaye 
SA_GV01_rvh1-10u-13337	RV_8,031.12a aramatir anarvaṇo viśvo devasya manasā /	aramatiḥ anarvaṇaḥ viśvaḥ devasya manasā 
SA_GV01_rvh1-10u-13338	RV_8,031.12c ādityānām aneha it //	ādityānām anehaḥ id 
SA_GV01_rvh1-10u-13339	RV_8,031.13a yathā no mitro aryamā varuṇaḥ santi gopāḥ /	yathā naḥ mitraḥ aryamā varuṇaḥ santi gopāḥ 
SA_GV01_rvh1-10u-13340	RV_8,031.13c sugā ṛtasya panthāḥ //	su gāḥ ṛtasya panthāḥ 
SA_GV01_rvh1-10u-13341	RV_8,031.14a agniṃ vaḥ pūrvyaṃ girā devam īḷe vasūnām /	agnim vaḥ pūrvyam girā devam īḍe vasūnām 
SA_GV01_rvh1-10u-13342	RV_8,031.14c saparyantaḥ purupriyam mitraṃ na kṣetrasādhasam //	saparyantaḥ puru priyam mitram na kṣetrasādhasam 
SA_GV01_rvh1-10u-13343	RV_8,031.15a makṣū devavato rathaḥ śūro vā pṛtsu kāsu cit /	makṣū devavataḥ rathaḥ śūraḥ vā pṛtsu kāsu cit 
SA_GV01_rvh1-10u-13344	RV_8,031.15c devānāṃ ya in mano yajamāna iyakṣaty abhīd ayajvano bhuvat //	devānām yaḥ id manaḥ yajamānaḥ iyakṣati abhi id ayajvanaḥ bhuvat 
SA_GV01_rvh1-10u-13345	RV_8,031.16a na yajamāna riṣyasi na sunvāna na devayo /	na yajamāna riṣyasi na sunvāna na devayo 
SA_GV01_rvh1-10u-13346	RV_8,031.16c devānāṃ ya in mano yajamāna iyakṣaty abhīd ayajvano bhuvat //	devānām yaḥ id manaḥ yajamānaḥ iyakṣati abhi id ayajvanaḥ bhuvat 
SA_GV01_rvh1-10u-13347	RV_8,031.17a nakiṣ ṭaṃ karmaṇā naśan na pra yoṣan na yoṣati /	nakir tam karmaṇā naśat na pra yoṣat na yoṣati 
SA_GV01_rvh1-10u-13348	RV_8,031.17c devānāṃ ya in mano yajamāna iyakṣaty abhīd ayajvano bhuvat //	devānām yaḥ id manaḥ yajamānaḥ iyakṣati abhi id ayajvanaḥ bhuvat 
SA_GV01_rvh1-10u-13349	RV_8,031.18a asad atra suvīryam uta tyad āśvaśvyam /	asat atra su vīryam uta tyad āśu aśvyam 
SA_GV01_rvh1-10u-13350	RV_8,031.18c devānāṃ ya in mano yajamāna iyakṣaty abhīd ayajvano bhuvat //	devānām yaḥ id manaḥ yajamānaḥ iyakṣati abhi id ayajvanaḥ bhuvat 
SA_GV01_rvh1-10u-13351	RV_8,032.01a pra kṛtāny ṛjīṣiṇaḥ kaṇvā indrasya gāthayā /	pra kṛtāni ṛjīṣiṇaḥ kaṇvāḥ indrasya gāthayā 
SA_GV01_rvh1-10u-13352	RV_8,032.01c made somasya vocata //	made somasya vocata 
SA_GV01_rvh1-10u-13353	RV_8,032.02a yaḥ sṛbindam anarśanim pipruṃ dāsam ahīśuvam /	yaḥ sṛbindam anarśanim piprum dāsam ahīśuvam 
SA_GV01_rvh1-10u-13354	RV_8,032.02c vadhīd ugro riṇann apaḥ //	vadhīt ugraḥ riṇan apaḥ 
SA_GV01_rvh1-10u-13355	RV_8,032.03a ny arbudasya viṣṭapaṃ varṣmāṇam bṛhatas tira /	ni arbudasya viṣṭapam varṣmāṇam bṛhataḥ tira 
SA_GV01_rvh1-10u-13356	RV_8,032.03c kṛṣe tad indra pauṃsyam //	kṛṣe tat indra pauṃsyam 
SA_GV01_rvh1-10u-13357	RV_8,032.04a prati śrutāya vo dhṛṣat tūrṇāśaṃ na girer adhi /	prati śrutāya vaḥ dhṛṣat tūrṇāśam na gireḥ adhi 
SA_GV01_rvh1-10u-13358	RV_8,032.04c huve suśipram ūtaye //	huve su śipram ūtaye 
SA_GV01_rvh1-10u-13359	RV_8,032.05a sa gor aśvasya vi vrajam mandānaḥ somyebhyaḥ /	sa goḥ aśvasya vi vrajam mandānaḥ somyebhyaḥ 
SA_GV01_rvh1-10u-13360	RV_8,032.05c puraṃ na śūra darṣasi //	puram na śūra darṣasi 
SA_GV01_rvh1-10u-13361	RV_8,032.06a yadi me rāraṇaḥ suta ukthe vā dadhase canaḥ /	yadi me rāraṇaḥ sute ukthe vā dadhase canaḥ 
SA_GV01_rvh1-10u-13362	RV_8,032.06c ārād upa svadhā gahi //	ārāt upa svadhā gahi 
SA_GV01_rvh1-10u-13363	RV_8,032.07a vayaṃ ghā te api ṣmasi stotāra indra girvaṇaḥ /	vayam gha te api smasi stotāraḥ indra girvaṇaḥ 
SA_GV01_rvh1-10u-13364	RV_8,032.07c tvaṃ no jinva somapāḥ //	tvam naḥ jinva soma pāḥ 
SA_GV01_rvh1-10u-13365	RV_8,032.08a uta naḥ pitum ā bhara saṃrarāṇo avikṣitam /	uta naḥ pitum ā bhara saṃrarāṇaḥ a vikṣitam 
SA_GV01_rvh1-10u-13366	RV_8,032.08c maghavan bhūri te vasu //	maghavan bhūri te vasu 
SA_GV01_rvh1-10u-13367	RV_8,032.09a uta no gomatas kṛdhi hiraṇyavato aśvinaḥ /	uta naḥ gomataḥ kṛdhi hiraṇyavataḥ aśvinaḥ 
SA_GV01_rvh1-10u-13368	RV_8,032.09c iḷābhiḥ saṃ rabhemahi //	iḷābhiḥ sam rabhemahi 
SA_GV01_rvh1-10u-13369	RV_8,032.10a bṛbadukthaṃ havāmahe sṛprakarasnam ūtaye /	bṛbaduktham havāmahe sṛpra karasnam ūtaye 
SA_GV01_rvh1-10u-13370	RV_8,032.10c sādhu kṛṇvantam avase //	sādhu kṛṇvantam avase 
SA_GV01_rvh1-10u-13371	RV_8,032.11a yaḥ saṃsthe cic chatakratur ād īṃ kṛṇoti vṛtrahā /	yaḥ saṃsthe cit śatakratuḥ āt īm kṛṇoti vṛtrahā 
SA_GV01_rvh1-10u-13372	RV_8,032.11c jaritṛbhyaḥ purūvasuḥ //	jaritṛbhyaḥ purūvasuḥ 
SA_GV01_rvh1-10u-13373	RV_8,032.12a sa naḥ śakraś cid ā śakad dānavāṃ antarābharaḥ /	sa naḥ śakraḥ cit ā śakat dānavān antarābharaḥ 
SA_GV01_rvh1-10u-13374	RV_8,032.12c indro viśvābhir ūtibhiḥ //	indraḥ viśvābhiḥ ūtibhiḥ 
SA_GV01_rvh1-10u-13375	RV_8,032.13a yo rāyo 'vanir mahān supāraḥ sunvataḥ sakhā /	yaḥ rāyaḥ vaniḥ mahān su pāraḥ sunvataḥ sakhā 
SA_GV01_rvh1-10u-13376	RV_8,032.13c tam indram abhi gāyata //	tam indram abhi gāyata 
SA_GV01_rvh1-10u-13377	RV_8,032.14a āyantāram mahi sthiram pṛtanāsu śravojitam /	āyantāram mahi sthiram pṛtanāsu śravaḥ jitam 
SA_GV01_rvh1-10u-13378	RV_8,032.14c bhūrer īśānam ojasā //	bhūreḥ īśānam ojasā 
SA_GV01_rvh1-10u-13379	RV_8,032.15a nakir asya śacīnāṃ niyantā sūnṛtānām /	nakir asya śacīnām niyantā sūnṛtānām 
SA_GV01_rvh1-10u-13380	RV_8,032.15c nakir vaktā na dād iti //	nakir vaktā na dāt iti 
SA_GV01_rvh1-10u-13381	RV_8,032.16a na nūnam brahmaṇām ṛṇam prāśūnām asti sunvatām /	na nūnam brahmaṇām ṛṇam prāśūnām asti sunvatām 
SA_GV01_rvh1-10u-13382	RV_8,032.16c na somo apratā pape //	na somaḥ apratā pape 
SA_GV01_rvh1-10u-13383	RV_8,032.17a panya id upa gāyata panya ukthāni śaṃsata /	panye id upa gāyata panye ukthāni śaṃsata 
SA_GV01_rvh1-10u-13384	RV_8,032.17c brahmā kṛṇota panya it //	brahmā kṛṇota panye id 
SA_GV01_rvh1-10u-13385	RV_8,032.18a panya ā dardirac chatā sahasrā vājy avṛtaḥ /	panyaḥ ā dardirat śatā sahasrā vājī avṛtaḥ 
SA_GV01_rvh1-10u-13386	RV_8,032.18c indro yo yajvano vṛdhaḥ //	indraḥ yaḥ yajvanaḥ vṛdhaḥ 
SA_GV01_rvh1-10u-13387	RV_8,032.19a vi ṣū cara svadhā anu kṛṣṭīnām anv āhuvaḥ /	vi su cara svadhāḥ anu kṛṣṭīnām anu āhuvaḥ 
SA_GV01_rvh1-10u-13388	RV_8,032.19c indra piba sutānām //	indra piba sutānām 
SA_GV01_rvh1-10u-13389	RV_8,032.20a piba svadhainavānām uta yas tugrye sacā /	piba uta yaḥ tugrye sacā 
SA_GV01_rvh1-10u-13390	RV_8,032.20c utāyam indra yas tava //	uta ayam indra yaḥ tava 
SA_GV01_rvh1-10u-13391	RV_8,032.21a atīhi manyuṣāviṇaṃ suṣuvāṃsam upāraṇe /	atīhi manyuṣāviṇam suṣuvāṃsam upāraṇe 
SA_GV01_rvh1-10u-13392	RV_8,032.21c imaṃ rātaṃ sutam piba //	imam rātam sutam piba 
SA_GV01_rvh1-10u-13393	RV_8,032.22a ihi tisraḥ parāvata ihi pañca janāṃ ati /	ihi tisraḥ parāvataḥ ihi pañca janān ati 
SA_GV01_rvh1-10u-13394	RV_8,032.22c dhenā indrāvacākaśat //	dhenāḥ indra avacākaśat 
SA_GV01_rvh1-10u-13395	RV_8,032.23a sūryo raśmiṃ yathā sṛjā tvā yacchantu me giraḥ /	sūryaḥ raśmim yathā sṛja tvā yacchantu me giraḥ 
SA_GV01_rvh1-10u-13396	RV_8,032.23c nimnam āpo na sadhryak //	nimnam āpaḥ na sadhryak 
SA_GV01_rvh1-10u-13397	RV_8,032.24a adhvaryav ā tu hi ṣiñca somaṃ vīrāya śipriṇe /	adhvaryo ā tu hi siñca somam vīrāya śipriṇe 
SA_GV01_rvh1-10u-13398	RV_8,032.24c bharā sutasya pītaye //	bhara sutasya pītaye 
SA_GV01_rvh1-10u-13399	RV_8,032.25a ya udnaḥ phaligam bhinan nyak sindhūṃr avāsṛjat /	yaḥ udnaḥ phaligam bhinat nyak sindhūṃr avāsṛjat 
SA_GV01_rvh1-10u-13400	RV_8,032.25c yo goṣu pakvaṃ dhārayat //	yaḥ goṣu pakvam dhārayat 
SA_GV01_rvh1-10u-13401	RV_8,032.26a ahan vṛtram ṛcīṣama aurṇavābham ahīśuvam /	ahan vṛtram ṛcīṣamaḥ aurṇavābham ahīśuvam 
SA_GV01_rvh1-10u-13402	RV_8,032.26c himenāvidhyad arbudam //	himena avidhyat arbudam 
SA_GV01_rvh1-10u-13403	RV_8,032.27a pra va ugrāya niṣṭure 'ṣāḷhāya prasakṣiṇe /	pra vaḥ ugrāya niṣṭure ṣāḷhāya prasakṣiṇe 
SA_GV01_rvh1-10u-13404	RV_8,032.27c devattam brahma gāyata //	devattam brahma gāyata 
SA_GV01_rvh1-10u-13405	RV_8,032.28a yo viśvāny abhi vratā somasya made andhasaḥ /	yaḥ viśvāni abhi vratā somasya made andhasaḥ 
SA_GV01_rvh1-10u-13406	RV_8,032.28c indro deveṣu cetati //	indraḥ deveṣu cetati 
SA_GV01_rvh1-10u-13407	RV_8,032.29a iha tyā sadhamādyā harī hiraṇyakeśyā /	iha tyā sadhamādyā harī hiraṇya keśyā 
SA_GV01_rvh1-10u-13408	RV_8,032.29c voḷhām abhi prayo hitam //	voḍhām abhi prayaḥ hitam 
SA_GV01_rvh1-10u-13409	RV_8,032.30a arvāñcaṃ tvā puruṣṭuta priyamedhastutā harī /	arvāñcam tvā puruṣṭuta priyamedha stutā harī 
SA_GV01_rvh1-10u-13410	RV_8,032.30c somapeyāya vakṣataḥ //	soma peyāya vakṣataḥ 
SA_GV01_rvh1-10u-13411	RV_8,033.01a vayaṃ gha tvā sutāvanta āpo na vṛktabarhiṣaḥ /	vayam gha tvā sutāvantaḥ āpaḥ na vṛkta barhiṣaḥ 
SA_GV01_rvh1-10u-13412	RV_8,033.01c pavitrasya prasravaṇeṣu vṛtrahan pari stotāra āsate //	pavitrasya prasravaṇeṣu vṛtrahan pari stotāraḥ āsate 
SA_GV01_rvh1-10u-13413	RV_8,033.02a svaranti tvā sute naro vaso nireka ukthinaḥ /	svaranti tvā sute naraḥ vaso nireke ukthinaḥ 
SA_GV01_rvh1-10u-13414	RV_8,033.02c kadā sutaṃ tṛṣāṇa oka ā gama indra svabdīva vaṃsagaḥ //	kadā sutam tṛṣāṇaḥ okaḥ ā gamaḥ indra svabdī iva vaṃsagaḥ 
SA_GV01_rvh1-10u-13415	RV_8,033.03a kaṇvebhir dhṛṣṇav ā dhṛṣad vājaṃ darṣi sahasriṇam /	kaṇvebhiḥ dhṛṣṇo ā dhṛṣat vājam darṣi sahasriṇam 
SA_GV01_rvh1-10u-13416	RV_8,033.03c piśaṅgarūpam maghavan vicarṣaṇe makṣū gomantam īmahe //	piśaṅga rūpam maghavan vicarṣaṇe makṣū gomantam īmahe 
SA_GV01_rvh1-10u-13417	RV_8,033.04a pāhi gāyāndhaso mada indrāya medhyātithe /	pāhi gāya andhasaḥ made indrāya medhyātithe 
SA_GV01_rvh1-10u-13418	RV_8,033.04c yaḥ sammiślo haryor yaḥ sute sacā vajrī ratho hiraṇyayaḥ //	yaḥ sammiślaḥ haryoḥ yaḥ sute sacā vajrī rathaḥ hiraṇyayaḥ 
SA_GV01_rvh1-10u-13419	RV_8,033.05a yaḥ suṣavyaḥ sudakṣiṇa ino yaḥ sukratur gṛṇe /	yaḥ suṣavyaḥ su dakṣiṇaḥ inaḥ yaḥ su kratuḥ gṛṇe 
SA_GV01_rvh1-10u-13420	RV_8,033.05c ya ākaraḥ sahasrā yaḥ śatāmagha indro yaḥ pūrbhid āritaḥ //	yaḥ ākaraḥ sahasrā yaḥ śatāmaghaḥ indraḥ yaḥ pūrbhid āritaḥ 
SA_GV01_rvh1-10u-13421	RV_8,033.06a yo dhṛṣito yo 'vṛto yo asti śmaśruṣu śritaḥ /	yaḥ dhṛṣitaḥ yaḥ vṛtaḥ yaḥ asti śmaśruṣu śritaḥ 
SA_GV01_rvh1-10u-13422	RV_8,033.06c vibhūtadyumnaś cyavanaḥ puruṣṭutaḥ kratvā gaur iva śākinaḥ //	vibhūta dyumnaḥ cyavanaḥ puruṣṭutaḥ kratvā gauḥ iva śākinaḥ 
SA_GV01_rvh1-10u-13423	RV_8,033.07a ka īṃ veda sute sacā pibantaṃ kad vayo dadhe /	kaḥ īm veda sute sacā pibantam kad vayaḥ dadhe 
SA_GV01_rvh1-10u-13424	RV_8,033.07c ayaṃ yaḥ puro vibhinatty ojasā mandānaḥ śipry andhasaḥ //	ayam yaḥ puras vibhinatti ojasā mandānaḥ śiprī andhasaḥ 
SA_GV01_rvh1-10u-13425	RV_8,033.08a dānā mṛgo na vāraṇaḥ purutrā carathaṃ dadhe /	dānā mṛgaḥ na vāraṇaḥ purutrā caratham dadhe 
SA_GV01_rvh1-10u-13426	RV_8,033.08c nakiṣ ṭvā ni yamad ā sute gamo mahāṃś carasy ojasā //	nakir tvā ni yamat ā sute gamaḥ mahān carasi ojasā 
SA_GV01_rvh1-10u-13427	RV_8,033.09a ya ugraḥ sann aniṣṭṛta sthiro raṇāya saṃskṛtaḥ /	yaḥ ugraḥ san a niṣṭṛta sthiraḥ raṇāya saṃskṛtaḥ 
SA_GV01_rvh1-10u-13428	RV_8,033.09c yadi stotur maghavā śṛṇavad dhavaṃ nendro yoṣaty ā gamat //	yadi stotuḥ maghavā śṛṇavat havam na indraḥ yoṣati ā gamat 
SA_GV01_rvh1-10u-13429	RV_8,033.10a satyam itthā vṛṣed asi vṛṣajūtir no 'vṛtaḥ /	satyam itthā vṛṣā id asi vṛṣa jūtiḥ naḥ vṛtaḥ 
SA_GV01_rvh1-10u-13430	RV_8,033.10c vṛṣā hy ugra śṛṇviṣe parāvati vṛṣo arvāvati śrutaḥ //	vṛṣā hi ugra śṛṇviṣe parāvati vṛṣaḥ arvāvati śrutaḥ 
SA_GV01_rvh1-10u-13431	RV_8,033.11a vṛṣaṇas te abhīśavo vṛṣā kaśā hiraṇyayī /	vṛṣaṇaḥ te abhīśavaḥ vṛṣā kaśā hiraṇyayī 
SA_GV01_rvh1-10u-13432	RV_8,033.11c vṛṣā ratho maghavan vṛṣaṇā harī vṛṣā tvaṃ śatakrato //	vṛṣā rathaḥ maghavan vṛṣaṇā harī vṛṣā tvam śatakrato 
SA_GV01_rvh1-10u-13433	RV_8,033.12a vṛṣā sotā sunotu te vṛṣann ṛjīpinn ā bhara /	vṛṣā sotā sunotu te vṛṣan ṛjīpin ā bhara 
SA_GV01_rvh1-10u-13434	RV_8,033.12c vṛṣā dadhanve vṛṣaṇaṃ nadīṣv ā tubhyaṃ sthātar harīṇām //	vṛṣā dadhanve vṛṣaṇam nadīṣu ā tubhyam sthātar harīṇām 
SA_GV01_rvh1-10u-13435	RV_8,033.13a endra yāhi pītaye madhu śaviṣṭha somyam /	ā indra yāhi pītaye madhu śaviṣṭha somyam 
SA_GV01_rvh1-10u-13436	RV_8,033.13c nāyam acchā maghavā śṛṇavad giro brahmokthā ca sukratuḥ //	na ayam acchā maghavā śṛṇavat giraḥ brahma ukthā ca su kratuḥ 
SA_GV01_rvh1-10u-13437	RV_8,033.14a vahantu tvā ratheṣṭhām ā harayo rathayujaḥ /	vahantu tvā ratheṣṭhām ā harayaḥ ratha yujaḥ 
SA_GV01_rvh1-10u-13438	RV_8,033.14c tiraś cid aryaṃ savanāni vṛtrahann anyeṣāṃ yā śatakrato //	tiras cit aryam savanāni vṛtrahan anyeṣām yā śatakrato 
SA_GV01_rvh1-10u-13439	RV_8,033.15a asmākam adyāntamaṃ stomaṃ dhiṣva mahāmaha /	asmākam adya antamam stomam dhiṣva mahā maha 
SA_GV01_rvh1-10u-13440	RV_8,033.15c asmākaṃ te savanā santu śantamā madāya dyukṣa somapāḥ //	asmākam te savanā santu śantamā madāya dyukṣa soma pāḥ 
SA_GV01_rvh1-10u-13441	RV_8,033.16a nahi ṣas tava no mama śāstre anyasya raṇyati /	nahi saḥ tava na u mama śāstre anyasya raṇyati 
SA_GV01_rvh1-10u-13442	RV_8,033.16c yo asmān vīra ānayat //	yaḥ asmān vīraḥ ānayat 
SA_GV01_rvh1-10u-13443	RV_8,033.17a indraś cid ghā tad abravīt striyā aśāsyam manaḥ /	indraḥ cit gha tat abravīt striyāḥ a śāsyam manaḥ 
SA_GV01_rvh1-10u-13444	RV_8,033.17c uto aha kratuṃ raghum //	uta u aha kratum raghum 
SA_GV01_rvh1-10u-13445	RV_8,033.18a saptī cid ghā madacyutā mithunā vahato ratham /	saptī cit gha mada cyutā mithunā vahataḥ ratham 
SA_GV01_rvh1-10u-13446	RV_8,033.18c eved dhūr vṛṣṇa uttarā //	eva id dhūḥ vṛṣṇaḥ uttarā 
SA_GV01_rvh1-10u-13447	RV_8,033.19a adhaḥ paśyasva mopari saṃtarām pādakau hara /	adhas paśyasva mā upari saṃtarām pādakau hara 
SA_GV01_rvh1-10u-13448	RV_8,033.19c mā te kaśaplakau dṛśan strī hi brahmā babhūvitha //	mā te kaśaplakau dṛśan strī hi brahmā babhūvitha 
SA_GV01_rvh1-10u-13449	RV_8,034.01a endra yāhi haribhir upa kaṇvasya suṣṭutim /	ā indra yāhi haribhiḥ upa kaṇvasya suṣṭutim 
SA_GV01_rvh1-10u-13450	RV_8,034.01c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13451	RV_8,034.02a ā tvā grāvā vadann iha somī ghoṣeṇa yacchatu /	ā tvā grāvā vadan iha somī ghoṣeṇa yacchatu 
SA_GV01_rvh1-10u-13452	RV_8,034.02c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13453	RV_8,034.03a atrā vi nemir eṣām urāṃ na dhūnute vṛkaḥ /	atrā vi nemiḥ eṣām urām na dhūnute vṛkaḥ 
SA_GV01_rvh1-10u-13454	RV_8,034.03c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13455	RV_8,034.04a ā tvā kaṇvā ihāvase havante vājasātaye /	ā tvā kaṇvāḥ iha avase havante vājasātaye 
SA_GV01_rvh1-10u-13456	RV_8,034.04c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13457	RV_8,034.05a dadhāmi te sutānāṃ vṛṣṇe na pūrvapāyyam /	dadhāmi te sutānām vṛṣṇe na pūrva pāyyam 
SA_GV01_rvh1-10u-13458	RV_8,034.05c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13459	RV_8,034.06a smatpurandhir na ā gahi viśvatodhīr na ūtaye /	smat purandhiḥ naḥ ā gahi viśvatas dhīḥ naḥ ūtaye 
SA_GV01_rvh1-10u-13460	RV_8,034.06c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13461	RV_8,034.07a ā no yāhi mahemate sahasrote śatāmagha /	ā naḥ yāhi mahemate sahasra ūte śatāmagha 
SA_GV01_rvh1-10u-13462	RV_8,034.07c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13463	RV_8,034.08a ā tvā hotā manurhito devatrā vakṣad īḍyaḥ /	ā tvā hotā manuḥ hitaḥ devatrā vakṣat īḍyaḥ 
SA_GV01_rvh1-10u-13464	RV_8,034.08c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13465	RV_8,034.09a ā tvā madacyutā harī śyenam pakṣeva vakṣataḥ /	ā tvā mada cyutā harī śyenam pakṣā iva vakṣataḥ 
SA_GV01_rvh1-10u-13466	RV_8,034.09c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13467	RV_8,034.10a ā yāhy arya ā pari svāhā somasya pītaye /	ā yāhi aryaḥ ā pari svāhā somasya pītaye 
SA_GV01_rvh1-10u-13468	RV_8,034.10c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13469	RV_8,034.11a ā no yāhy upaśruty uktheṣu raṇayā iha /	ā naḥ yāhi upaśrutī uktheṣu raṇaya iha 
SA_GV01_rvh1-10u-13470	RV_8,034.11c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13471	RV_8,034.12a sarūpair ā su no gahi sambhṛtaiḥ sambhṛtāśvaḥ /	sa rūpaiḥ ā su naḥ gahi sambhṛtaiḥ sambhṛta aśvaḥ 
SA_GV01_rvh1-10u-13472	RV_8,034.12c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13473	RV_8,034.13a ā yāhi parvatebhyaḥ samudrasyādhi viṣṭapaḥ /	ā yāhi parvatebhyaḥ samudrasya adhi viṣṭapaḥ 
SA_GV01_rvh1-10u-13474	RV_8,034.13c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13475	RV_8,034.14a ā no gavyāny aśvyā sahasrā śūra dardṛhi /	ā naḥ gavyāni aśvyā sahasrā śūra dardṛhi 
SA_GV01_rvh1-10u-13476	RV_8,034.14c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13477	RV_8,034.15a ā naḥ sahasraśo bharāyutāni śatāni ca /	ā naḥ sahasraśas bhara ayutāni śatāni ca 
SA_GV01_rvh1-10u-13478	RV_8,034.15c divo amuṣya śāsato divaṃ yaya divāvaso //	divaḥ amuṣya śāsataḥ divam yaya divāvaso 
SA_GV01_rvh1-10u-13479	RV_8,034.16a ā yad indraś ca dadvahe sahasraṃ vasurociṣaḥ /	ā yat indraḥ ca dadvahe sahasram vasurociṣaḥ 
SA_GV01_rvh1-10u-13480	RV_8,034.16c ojiṣṭham aśvyam paśum //	ojiṣṭham aśvyam paśum 
SA_GV01_rvh1-10u-13481	RV_8,034.17a ya ṛjrā vātaraṃhaso 'ruṣāso raghuṣyadaḥ /	ye ṛjrāḥ vāta raṃhasaḥ ruṣāsaḥ raghuṣyadaḥ 
SA_GV01_rvh1-10u-13482	RV_8,034.17c bhrājante sūryā iva //	bhrājante sūryāḥ iva 
SA_GV01_rvh1-10u-13483	RV_8,034.18a pārāvatasya rātiṣu dravaccakreṣv āśuṣu /	pārāvatasya rātiṣu dravat cakreṣu āśuṣu 
SA_GV01_rvh1-10u-13484	RV_8,034.18c tiṣṭhaṃ vanasya madhya ā //	tiṣṭham vanasya madhye ā 
SA_GV01_rvh1-10u-13485	RV_8,035.01a agninendreṇa varuṇena viṣṇunādityai rudrair vasubhiḥ sacābhuvā /	agninā indreṇa varuṇena viṣṇunā ādityaiḥ rudraiḥ vasubhiḥ sacābhuvā 
SA_GV01_rvh1-10u-13486	RV_8,035.01c sajoṣasā uṣasā sūryeṇa ca somam pibatam aśvinā //	sajoṣasau uṣasā sūryeṇa ca somam pibatam aśvinā 
SA_GV01_rvh1-10u-13487	RV_8,035.02a viśvābhir dhībhir bhuvanena vājinā divā pṛthivyādribhiḥ sacābhuvā /	viśvābhiḥ dhībhiḥ bhuvanena vājinā divā pṛthivyā adribhiḥ sacābhuvā 
SA_GV01_rvh1-10u-13488	RV_8,035.02c sajoṣasā uṣasā sūryeṇa ca somam pibatam aśvinā //	sajoṣasau uṣasā sūryeṇa ca somam pibatam aśvinā 
SA_GV01_rvh1-10u-13489	RV_8,035.03a viśvair devais tribhir ekādaśair ihādbhir marudbhir bhṛgubhiḥ sacābhuvā /	viśvaiḥ devaiḥ tribhiḥ ekādaśaiḥ iha adbhiḥ marudbhiḥ bhṛgubhiḥ sacābhuvā 
SA_GV01_rvh1-10u-13490	RV_8,035.03c sajoṣasā uṣasā sūryeṇa ca somam pibatam aśvinā //	sajoṣasau uṣasā sūryeṇa ca somam pibatam aśvinā 
SA_GV01_rvh1-10u-13491	RV_8,035.04a juṣethāṃ yajñam bodhataṃ havasya me viśveha devau savanāva gacchatam /	juṣethām yajñam bodhatam havasya me viśvā iha devau savanā ava gacchatam 
SA_GV01_rvh1-10u-13492	RV_8,035.04c sajoṣasā uṣasā sūryeṇa ceṣaṃ no voḷham aśvinā //	sajoṣasau uṣasā sūryeṇa ca iṣam naḥ voḷham aśvinā 
SA_GV01_rvh1-10u-13493	RV_8,035.05a stomaṃ juṣethāṃ yuvaśeva kanyanāṃ viśveha devau savanāva gacchatam /	stomam juṣethām yuvaśā iva kanyanām viśvā iha devau savanā ava gacchatam 
SA_GV01_rvh1-10u-13494	RV_8,035.05c sajoṣasā uṣasā sūryeṇa ceṣaṃ no voḷham aśvinā //	sajoṣasau uṣasā sūryeṇa ca iṣam naḥ voḷham aśvinā 
SA_GV01_rvh1-10u-13495	RV_8,035.06a giro juṣethām adhvaraṃ juṣethāṃ viśveha devau savanāva gacchatam /	giraḥ juṣethām adhvaram juṣethām viśvā iha devau savanā ava gacchatam 
SA_GV01_rvh1-10u-13496	RV_8,035.06c sajoṣasā uṣasā sūryeṇa ceṣaṃ no voḷham aśvinā //	sajoṣasau uṣasā sūryeṇa ca iṣam naḥ voḷham aśvinā 
SA_GV01_rvh1-10u-13497	RV_8,035.07a hāridraveva patatho vaned upa somaṃ sutam mahiṣevāva gacchathaḥ /	hāridravā iva patathaḥ vanā id upa somam sutam mahiṣā iva ava gacchathaḥ 
SA_GV01_rvh1-10u-13498	RV_8,035.07c sajoṣasā uṣasā sūryeṇa ca trir vartir yātam aśvinā //	sajoṣasau uṣasā sūryeṇa ca tris vartiḥ yātam aśvinā 
SA_GV01_rvh1-10u-13499	RV_8,035.08a haṃsāv iva patatho adhvagāv iva somaṃ sutam mahiṣevāva gacchathaḥ /	haṃsau iva patathaḥ adhvagau iva somam sutam mahiṣā iva ava gacchathaḥ 
SA_GV01_rvh1-10u-13500	RV_8,035.08c sajoṣasā uṣasā sūryeṇa ca trir vartir yātam aśvinā //	sajoṣasau uṣasā sūryeṇa ca tris vartiḥ yātam aśvinā 
SA_GV01_rvh1-10u-13501	RV_8,035.09a śyenāv iva patatho havyadātaye somaṃ sutam mahiṣevāva gacchathaḥ /	śyenau iva patathaḥ havya dātaye somam sutam mahiṣā iva ava gacchathaḥ 
SA_GV01_rvh1-10u-13502	RV_8,035.09c sajoṣasā uṣasā sūryeṇa ca trir vartir yātam aśvinā //	sajoṣasau uṣasā sūryeṇa ca tris vartiḥ yātam aśvinā 
SA_GV01_rvh1-10u-13503	RV_8,035.10a pibataṃ ca tṛpṇutaṃ cā ca gacchatam prajāṃ ca dhattaṃ draviṇaṃ ca dhattam /	pibatam ca tṛpṇutam ca ā ca gacchatam prajām ca dhattam draviṇam ca dhattam 
SA_GV01_rvh1-10u-13504	RV_8,035.10c sajoṣasā uṣasā sūryeṇa corjaṃ no dhattam aśvinā //	sajoṣasau uṣasā sūryeṇa ca ūrjam naḥ dhattam aśvinā 
SA_GV01_rvh1-10u-13505	RV_8,035.11a jayataṃ ca pra stutaṃ ca pra cāvatam prajāṃ ca dhattaṃ draviṇaṃ ca dhattam /	jayatam ca pra stutam ca pra ca avatam prajām ca dhattam draviṇam ca dhattam 
SA_GV01_rvh1-10u-13506	RV_8,035.11c sajoṣasā uṣasā sūryeṇa corjaṃ no dhattam aśvinā //	sajoṣasau uṣasā sūryeṇa ca ūrjam naḥ dhattam aśvinā 
SA_GV01_rvh1-10u-13507	RV_8,035.12a hataṃ ca śatrūn yatataṃ ca mitriṇaḥ prajāṃ ca dhattaṃ draviṇaṃ ca dhattam /	hatam ca śatrūn yatatam ca mitriṇaḥ prajām ca dhattam draviṇam ca dhattam 
SA_GV01_rvh1-10u-13508	RV_8,035.12c sajoṣasā uṣasā sūryeṇa corjaṃ no dhattam aśvinā //	sajoṣasau uṣasā sūryeṇa ca ūrjam naḥ dhattam aśvinā 
SA_GV01_rvh1-10u-13509	RV_8,035.13a mitrāvaruṇavantā uta dharmavantā marutvantā jaritur gacchatho havam /	mitrāvaruṇavantau uta dharmavantā marutvantā jarituḥ gacchathaḥ havam 
SA_GV01_rvh1-10u-13510	RV_8,035.13c sajoṣasā uṣasā sūryeṇa cādityair yātam aśvinā //	sajoṣasau uṣasā sūryeṇa ca ādityaiḥ yātam aśvinā 
SA_GV01_rvh1-10u-13511	RV_8,035.14a aṅgirasvantā uta viṣṇuvantā marutvantā jaritur gacchatho havam /	aṅgirasvantau uta viṣṇuvantā marutvantā jarituḥ gacchathaḥ havam 
SA_GV01_rvh1-10u-13512	RV_8,035.14c sajoṣasā uṣasā sūryeṇa cādityair yātam aśvinā //	sajoṣasau uṣasā sūryeṇa ca ādityaiḥ yātam aśvinā 
SA_GV01_rvh1-10u-13513	RV_8,035.15a ṛbhumantā vṛṣaṇā vājavantā marutvantā jaritur gacchatho havam /	ṛbhumantā vṛṣaṇā vājavantā marutvantā jarituḥ gacchathaḥ havam 
SA_GV01_rvh1-10u-13514	RV_8,035.15c sajoṣasā uṣasā sūryeṇa cādityair yātam aśvinā //	sajoṣasau uṣasā sūryeṇa ca ādityaiḥ yātam aśvinā 
SA_GV01_rvh1-10u-13515	RV_8,035.16a brahma jinvatam uta jinvataṃ dhiyo hataṃ rakṣāṃsi sedhatam amīvāḥ /	brahma jinvatam uta jinvatam dhiyaḥ hatam rakṣāṃsi sedhatam amīvāḥ 
SA_GV01_rvh1-10u-13516	RV_8,035.16c sajoṣasā uṣasā sūryeṇa ca somaṃ sunvato aśvinā //	sajoṣasau uṣasā sūryeṇa ca somam sunvataḥ aśvinā 
SA_GV01_rvh1-10u-13517	RV_8,035.17a kṣatraṃ jinvatam uta jinvataṃ nṝn hataṃ rakṣāṃsi sedhatam amīvāḥ /	kṣatram jinvatam uta jinvatam nṝn hatam rakṣāṃsi sedhatam amīvāḥ 
SA_GV01_rvh1-10u-13518	RV_8,035.17c sajoṣasā uṣasā sūryeṇa ca somaṃ sunvato aśvinā //	sajoṣasau uṣasā sūryeṇa ca somam sunvataḥ aśvinā 
SA_GV01_rvh1-10u-13519	RV_8,035.18a dhenūr jinvatam uta jinvataṃ viśo hataṃ rakṣāṃsi sedhatam amīvāḥ /	dhenūḥ jinvatam uta jinvatam viśaḥ hatam rakṣāṃsi sedhatam amīvāḥ 
SA_GV01_rvh1-10u-13520	RV_8,035.18c sajoṣasā uṣasā sūryeṇa ca somaṃ sunvato aśvinā //	sajoṣasau uṣasā sūryeṇa ca somam sunvataḥ aśvinā 
SA_GV01_rvh1-10u-13521	RV_8,035.19a atrer iva śṛṇutam pūrvyastutiṃ śyāvāśvasya sunvato madacyutā /	atreḥ iva śṛṇutam pūrvya stutim śyāvāśvasya sunvataḥ mada cyutā 
SA_GV01_rvh1-10u-13522	RV_8,035.19c sajoṣasā uṣasā sūryeṇa cāśvinā tiroahnyam //	sajoṣasau uṣasā sūryeṇa ca aśvinā tiroahnyam 
SA_GV01_rvh1-10u-13523	RV_8,035.20a sargāṃ iva sṛjataṃ suṣṭutīr upa śyāvāśvasya sunvato madacyutā /	sargān iva sṛjatam suṣṭutīḥ upa śyāvāśvasya sunvataḥ mada cyutā 
SA_GV01_rvh1-10u-13524	RV_8,035.20c sajoṣasā uṣasā sūryeṇa cāśvinā tiroahnyam //	sajoṣasau uṣasā sūryeṇa ca aśvinā tiroahnyam 
SA_GV01_rvh1-10u-13525	RV_8,035.21a raśmīṃr iva yacchatam adhvarāṃ upa śyāvāśvasya sunvato madacyutā /	raśmīṃr iva yacchatam adhvarān upa śyāvāśvasya sunvataḥ mada cyutā 
SA_GV01_rvh1-10u-13526	RV_8,035.21c sajoṣasā uṣasā sūryeṇa cāśvinā tiroahnyam //	sajoṣasau uṣasā sūryeṇa ca aśvinā tiroahnyam 
SA_GV01_rvh1-10u-13527	RV_8,035.22a arvāg rathaṃ ni yacchatam pibataṃ somyam madhu /	arvāk ratham ni yacchatam pibatam somyam madhu 
SA_GV01_rvh1-10u-13528	RV_8,035.22c ā yātam aśvinā gatam avasyur vām ahaṃ huve dhattaṃ ratnāni dāśuṣe //	ā yātam aśvinā gatam avasyuḥ vām aham huve dhattam ratnāni dāśuṣe 
SA_GV01_rvh1-10u-13529	RV_8,035.23a namovāke prasthite adhvare narā vivakṣaṇasya pītaye /	namovāke prasthite adhvare narā vivakṣaṇasya pītaye 
SA_GV01_rvh1-10u-13530	RV_8,035.23c ā yātam aśvinā gatam avasyur vām ahaṃ huve dhattaṃ ratnāni dāśuṣe //	ā yātam aśvinā gatam avasyuḥ vām aham huve dhattam ratnāni dāśuṣe 
SA_GV01_rvh1-10u-13531	RV_8,035.24a svāhākṛtasya tṛmpataṃ sutasya devāv andhasaḥ /	svāhākṛtasya tṛmpatam sutasya devau andhasaḥ 
SA_GV01_rvh1-10u-13532	RV_8,035.24c ā yātam aśvinā gatam avasyur vām ahaṃ huve dhattaṃ ratnāni dāśuṣe //	ā yātam aśvinā gatam avasyuḥ vām aham huve dhattam ratnāni dāśuṣe 
SA_GV01_rvh1-10u-13533	RV_8,036.01a avitāsi sunvato vṛktabarhiṣaḥ pibā somam madāya kaṃ śatakrato /	avitāsi sunvataḥ vṛkta barhiṣaḥ pibā somam madāya kam śatakrato 
SA_GV01_rvh1-10u-13534	RV_8,036.01c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //	yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvān indra satpate 
SA_GV01_rvh1-10u-13535	RV_8,036.02a prāva stotāram maghavann ava tvām pibā somam madāya kaṃ śatakrato /	prāva stotāram maghavan ava tvām pibā somam madāya kam śatakrato 
SA_GV01_rvh1-10u-13536	RV_8,036.02c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //	yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvān indra satpate 
SA_GV01_rvh1-10u-13537	RV_8,036.03a ūrjā devāṃ avasy ojasā tvām pibā somam madāya kaṃ śatakrato /	ūrjā devām avasi ojasā tvām pibā somam madāya kam śatakrato 
SA_GV01_rvh1-10u-13538	RV_8,036.03c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //	yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvān indra satpate 
SA_GV01_rvh1-10u-13539	RV_8,036.04a janitā divo janitā pṛthivyāḥ pibā somam madāya kaṃ śatakrato /	janitā divaḥ janitā pṛthivyāḥ pibā somam madāya kam śatakrato 
SA_GV01_rvh1-10u-13540	RV_8,036.04c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //	yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvān indra satpate 
SA_GV01_rvh1-10u-13541	RV_8,036.05a janitāśvānāṃ janitā gavām asi pibā somam madāya kaṃ śatakrato /	janitā aśvānām janitā gavām asi pibā somam madāya kam śatakrato 
SA_GV01_rvh1-10u-13542	RV_8,036.05c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //	yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvān indra satpate 
SA_GV01_rvh1-10u-13543	RV_8,036.06a atrīṇāṃ stomam adrivo mahas kṛdhi pibā somam madāya kaṃ śatakrato /	atrīṇām stomam adrivas mahaḥ kṛdhi pibā somam madāya kam śatakrato 
SA_GV01_rvh1-10u-13544	RV_8,036.06c yaṃ te bhāgam adhārayan viśvāḥ sehānaḥ pṛtanā uru jrayaḥ sam apsujin marutvāṃ indra satpate //	yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvān indra satpate 
SA_GV01_rvh1-10u-13545	RV_8,036.07a śyāvāśvasya sunvatas tathā śṛṇu yathāśṛṇor atreḥ karmāṇi kṛṇvataḥ /	śyāvāśvasya sunvataḥ tathā śṛṇu yathā aśṛṇoḥ atreḥ karmāṇi kṛṇvataḥ 
SA_GV01_rvh1-10u-13546	RV_8,036.07c pra trasadasyum āvitha tvam eka in nṛṣāhya indra brahmāṇi vardhayan //	pra trasadasyum āvitha tvam ekaḥ id nṛṣāhye indra brahmāṇi vardhayan 
SA_GV01_rvh1-10u-13547	RV_8,037.01a predam brahma vṛtratūryeṣv āvitha pra sunvataḥ śacīpata indra viśvābhir ūtibhiḥ /	pra idam brahma vṛtratūryeṣu āvitha pra sunvataḥ śacīpate indra viśvābhiḥ ūtibhiḥ 
SA_GV01_rvh1-10u-13548	RV_8,037.01d mādhyandinasya savanasya vṛtrahann anedya pibā somasya vajrivaḥ //	mādhyandinasya savanasya vṛtrahan anedya pibā somasya vajrivas 
SA_GV01_rvh1-10u-13549	RV_8,037.02a sehāna ugra pṛtanā abhi druhaḥ śacīpata indra viśvābhir ūtibhiḥ /	sehānaḥ ugra pṛtanāḥ abhi druhaḥ śacīpate indra viśvābhiḥ ūtibhiḥ 
SA_GV01_rvh1-10u-13550	RV_8,037.02d mādhyandinasya savanasya vṛtrahann anedya pibā somasya vajrivaḥ //	mādhyandinasya savanasya vṛtrahan anedya pibā somasya vajrivas 
SA_GV01_rvh1-10u-13551	RV_8,037.03a ekarāḷ asya bhuvanasya rājasi śacīpata indra viśvābhir ūtibhiḥ /	eka rāj asya bhuvanasya rājasi śacīpate indra viśvābhiḥ ūtibhiḥ 
SA_GV01_rvh1-10u-13552	RV_8,037.03d mādhyandinasya savanasya vṛtrahann anedya pibā somasya vajrivaḥ //	mādhyandinasya savanasya vṛtrahan anedya pibā somasya vajrivas 
SA_GV01_rvh1-10u-13553	RV_8,037.04a sasthāvānā yavayasi tvam eka ic chacīpata indra viśvābhir ūtibhiḥ /	sasthāvānā yavayasi tvam ekaḥ id śacīpate indra viśvābhiḥ ūtibhiḥ 
SA_GV01_rvh1-10u-13554	RV_8,037.04d mādhyandinasya savanasya vṛtrahann anedya pibā somasya vajrivaḥ //	mādhyandinasya savanasya vṛtrahan anedya pibā somasya vajrivas 
SA_GV01_rvh1-10u-13555	RV_8,037.05a kṣemasya ca prayujaś ca tvam īśiṣe śacīpata indra viśvābhir ūtibhiḥ /	kṣemasya ca prayujaḥ ca tvam īśiṣe śacīpate indra viśvābhiḥ ūtibhiḥ 
SA_GV01_rvh1-10u-13556	RV_8,037.05d mādhyandinasya savanasya vṛtrahann anedya pibā somasya vajrivaḥ //	mādhyandinasya savanasya vṛtrahan anedya pibā somasya vajrivas 
SA_GV01_rvh1-10u-13557	RV_8,037.06a kṣatrāya tvam avasi na tvam āvitha śacīpata indra viśvābhir ūtibhiḥ /	kṣatrāya tvam avasi na tvam āvitha śacīpate indra viśvābhiḥ ūtibhiḥ 
SA_GV01_rvh1-10u-13558	RV_8,037.06d mādhyandinasya savanasya vṛtrahann anedya pibā somasya vajrivaḥ //	mādhyandinasya savanasya vṛtrahan anedya pibā somasya vajrivas 
SA_GV01_rvh1-10u-13559	RV_8,037.07a śyāvāśvasya rebhatas tathā śṛṇu yathāśṛṇor atreḥ karmāṇi kṛṇvataḥ /	śyāvāśvasya rebhataḥ tathā śṛṇu yathā aśṛṇoḥ atreḥ karmāṇi kṛṇvataḥ 
SA_GV01_rvh1-10u-13560	RV_8,037.07c pra trasadasyum āvitha tvam eka in nṛṣāhya indra kṣatrāṇi vardhayan //	pra trasadasyum āvitha tvam ekaḥ id nṛṣāhye indra kṣatrāṇi vardhayan 
SA_GV01_rvh1-10u-13561	RV_8,038.01a yajñasya hi stha ṛtvijā sasnī vājeṣu karmasu /	yajñasya hi sthaḥ ṛtvijā sasnī vājeṣu karmasu 
SA_GV01_rvh1-10u-13562	RV_8,038.01c indrāgnī tasya bodhatam //	indra agnī tasya bodhatam 
SA_GV01_rvh1-10u-13563	RV_8,038.02a tośāsā rathayāvānā vṛtrahaṇāparājitā /	tośasā ratha yāvānā vṛtra haṇā aparājitā 
SA_GV01_rvh1-10u-13564	RV_8,038.02c indrāgnī tasya bodhatam //	indra agnī tasya bodhatam 
SA_GV01_rvh1-10u-13565	RV_8,038.03a idaṃ vām madiram madhv adhukṣann adribhir naraḥ /	idam vām madiram madhu adhukṣan adribhiḥ naraḥ 
SA_GV01_rvh1-10u-13566	RV_8,038.03c indrāgnī tasya bodhatam //	indra agnī tasya bodhatam 
SA_GV01_rvh1-10u-13567	RV_8,038.04a juṣethāṃ yajñam iṣṭaye sutaṃ somaṃ sadhastutī /	juṣethām yajñam iṣṭaye sutam somam sadhastutī 
SA_GV01_rvh1-10u-13568	RV_8,038.04c indrāgnī ā gataṃ narā //	indra agnī ā gatam narā 
SA_GV01_rvh1-10u-13569	RV_8,038.05a imā juṣethāṃ savanā yebhir havyāny ūhathuḥ /	imā juṣethām savanā yebhiḥ havyāni ūhathuḥ 
SA_GV01_rvh1-10u-13570	RV_8,038.05c indrāgnī ā gataṃ narā //	indra agnī ā gatam narā 
SA_GV01_rvh1-10u-13571	RV_8,038.06a imāṃ gāyatravartaniṃ juṣethāṃ suṣṭutim mama /	imām gāyatra vartanim juṣethām suṣṭutim mama 
SA_GV01_rvh1-10u-13572	RV_8,038.06c indrāgnī ā gataṃ narā //	indra agnī ā gatam narā 
SA_GV01_rvh1-10u-13573	RV_8,038.07a prātaryāvabhir ā gataṃ devebhir jenyāvasū /	prātaryāvabhiḥ ā gatam devebhiḥ jenyāvasū 
SA_GV01_rvh1-10u-13574	RV_8,038.07c indrāgnī somapītaye //	indra agnī soma pītaye 
SA_GV01_rvh1-10u-13575	RV_8,038.08a śyāvāśvasya sunvato 'trīṇāṃ śṛṇutaṃ havam /	śyāvāśvasya sunvataḥ trīṇām śṛṇutam havam 
SA_GV01_rvh1-10u-13576	RV_8,038.08c indrāgnī somapītaye //	indra agnī soma pītaye 
SA_GV01_rvh1-10u-13577	RV_8,038.09a evā vām ahva ūtaye yathāhuvanta medhirāḥ /	eva vām ahve ūtaye yathā ahuvanta medhirāḥ 
SA_GV01_rvh1-10u-13578	RV_8,038.09c indrāgnī somapītaye //	indra agnī soma pītaye 
SA_GV01_rvh1-10u-13579	RV_8,038.10a āhaṃ sarasvatīvator indrāgnyor avo vṛṇe /	ā aham sarasvatīvatoḥ indra agnyoḥ avaḥ vṛṇe 
SA_GV01_rvh1-10u-13580	RV_8,038.10c yābhyāṃ gāyatram ṛcyate //	yābhyām gāyatram ṛcyate 
SA_GV01_rvh1-10u-13581	RV_8,039.01a agnim astoṣy ṛgmiyam agnim īḷā yajadhyai /	agnim astoṣi ṛgmiyam agnim īḍā yajadhyai 
SA_GV01_rvh1-10u-13582	RV_8,039.01c agnir devāṃ anaktu na ubhe hi vidathe kavir antaś carati dūtyaṃ nabhantām anyake same //	agniḥ devān anaktu naḥ ubhe hi vidathe kaviḥ antar carati dūtyam nabhantām anyake same 
SA_GV01_rvh1-10u-13583	RV_8,039.02a ny agne navyasā vacas tanūṣu śaṃsam eṣām /	ni agne navyasā vacaḥ tanūṣu śaṃsam eṣām 
SA_GV01_rvh1-10u-13584	RV_8,039.02c ny arātī rarāvṇāṃ viśvā aryo arātīr ito yucchantv āmuro nabhantām anyake same //	ni arātīḥ viśvāḥ aryaḥ arātīḥ itas yucchantu āmuraḥ nabhantām anyake same 
SA_GV01_rvh1-10u-13585	RV_8,039.03a agne manmāni tubhyaṃ kaṃ ghṛtaṃ na juhva āsani /	agne manmāni tubhyam kam ghṛtam na juhve āsani 
SA_GV01_rvh1-10u-13586	RV_8,039.03c sa deveṣu pra cikiddhi tvaṃ hy asi pūrvyaḥ śivo dūto vivasvato nabhantām anyake same //	sa deveṣu pra cikiddhi tvam hi asi pūrvyaḥ śivaḥ dūtaḥ vivasvataḥ nabhantām anyake same 
SA_GV01_rvh1-10u-13587	RV_8,039.04a tat-tad agnir vayo dadhe yathā-yathā kṛpaṇyati /	tat tat agniḥ vayaḥ dadhe yathā yathā kṛpaṇyati 
SA_GV01_rvh1-10u-13588	RV_8,039.04c ūrjāhutir vasūnāṃ śaṃ ca yoś ca mayo dadhe viśvasyai devahūtyai nabhantām anyake same //	ūrjā āhutiḥ vasūnām śam ca yoḥ ca mayaḥ dadhe viśvasyai deva hūtyai nabhantām anyake same 
SA_GV01_rvh1-10u-13589	RV_8,039.05a sa ciketa sahīyasāgniś citreṇa karmaṇā /	sa ciketa sahīyasā agniḥ citreṇa karmaṇā 
SA_GV01_rvh1-10u-13590	RV_8,039.05c sa hotā śaśvatīnāṃ dakṣiṇābhir abhīvṛta inoti ca pratīvyaṃ nabhantām anyake same //	sa hotā śaśvatīnām dakṣiṇābhiḥ abhīvṛtaḥ inoti ca pratīvyam nabhantām anyake same 
SA_GV01_rvh1-10u-13591	RV_8,039.06a agnir jātā devānām agnir veda martānām apīcyam /	agniḥ jātā devānām agniḥ veda martānām apīcyam 
SA_GV01_rvh1-10u-13592	RV_8,039.06c agniḥ sa draviṇodā agnir dvārā vy ūrṇute svāhuto navīyasā nabhantām anyake same //	agniḥ sa draviṇaḥ dāḥ agniḥ dvārā vi ūrṇute su āhutaḥ navīyasā nabhantām anyake same 
SA_GV01_rvh1-10u-13593	RV_8,039.07a agnir deveṣu saṃvasuḥ sa vikṣu yajñiyāsv ā /	agniḥ deveṣu saṃvasuḥ sa vikṣu yajñiyāsu ā 
SA_GV01_rvh1-10u-13594	RV_8,039.07c sa mudā kāvyā puru viśvam bhūmeva puṣyati devo deveṣu yajñiyo nabhantām anyake same //	sa mudā kāvyā puru viśvam bhūma iva puṣyati devaḥ deveṣu yajñiyaḥ nabhantām anyake same 
SA_GV01_rvh1-10u-13595	RV_8,039.08a yo agniḥ saptamānuṣaḥ śrito viśveṣu sindhuṣu /	yaḥ agniḥ sapta mānuṣaḥ śritaḥ viśveṣu sindhuṣu 
SA_GV01_rvh1-10u-13596	RV_8,039.08c tam āganma tripastyam mandhātur dasyuhantamam agniṃ yajñeṣu pūrvyaṃ nabhantām anyake same //	tam āganma tri pastyam mandhātuḥ dasyu hantamam agnim yajñeṣu pūrvyam nabhantām anyake same 
SA_GV01_rvh1-10u-13597	RV_8,039.09a agnis trīṇi tridhātūny ā kṣeti vidathā kaviḥ /	agniḥ trīṇi tri dhātūni ā kṣeti vidathā kaviḥ 
SA_GV01_rvh1-10u-13598	RV_8,039.09c sa trīṃr ekādaśāṃ iha yakṣac ca piprayac ca no vipro dūtaḥ pariṣkṛto nabhantām anyake same //	sa trīn ekādaśān iha yakṣat ca piprayat ca naḥ vipraḥ dūtaḥ pariṣkṛtaḥ nabhantām anyake same 
SA_GV01_rvh1-10u-13599	RV_8,039.10a tvaṃ no agna āyuṣu tvaṃ deveṣu pūrvya vasva eka irajyasi /	tvam naḥ agne āyuṣu tvam deveṣu pūrvya vasvaḥ ekaḥ irajyasi 
SA_GV01_rvh1-10u-13600	RV_8,039.10d tvām āpaḥ parisrutaḥ pari yanti svasetavo nabhantām anyake same //	tvām āpaḥ parisrutaḥ pari yanti sva setavaḥ nabhantām anyake same 
SA_GV01_rvh1-10u-13601	RV_8,040.01a indrāgnī yuvaṃ su naḥ sahantā dāsatho rayim /	indra agnī yuvam su naḥ sahantā dāsathaḥ rayim 
SA_GV01_rvh1-10u-13602	RV_8,040.01c yena dṛḷhā samatsv ā vīḷu cit sāhiṣīmahy agnir vaneva vāta in nabhantām anyake same //	yena dṛḍhā samatsu ā vīḍu cit sāhiṣīmahi agniḥ vanā iva vāte id nabhantām anyake same 
SA_GV01_rvh1-10u-13603	RV_8,040.02a nahi vāṃ vavrayāmahe 'thendram id yajāmahe śaviṣṭhaṃ nṛṇāṃ naram /	nahi vām thā indram id yajāmahe śaviṣṭham nṛṇām naram 
SA_GV01_rvh1-10u-13604	RV_8,040.02d sa naḥ kadā cid arvatā gamad ā vājasātaye gamad ā medhasātaye nabhantām anyake same //	sa naḥ kadā cit arvatā gamat ā vāja sātaye gamat ā medha sātaye nabhantām anyake same 
SA_GV01_rvh1-10u-13605	RV_8,040.03a tā hi madhyam bharāṇām indrāgnī adhikṣitaḥ /	tā hi madhyam bharāṇām indra agnī adhikṣitaḥ 
SA_GV01_rvh1-10u-13606	RV_8,040.03c tā u kavitvanā kavī pṛcchyamānā sakhīyate saṃ dhītam aśnutaṃ narā nabhantām anyake same //	tā u kavitvanā kavī pṛcchyamānā sakhīyate sam dhītam aśnutam narā nabhantām anyake same 
SA_GV01_rvh1-10u-13607	RV_8,040.04a abhy arca nabhākavad indrāgnī yajasā girā /	abhī arca nabhāka vat indra agnī yajasā girā 
SA_GV01_rvh1-10u-13608	RV_8,040.04c yayor viśvam idaṃ jagad iyaṃ dyauḥ pṛthivī mahy upasthe bibhṛto vasu nabhantām anyake same //	yayoḥ viśvam idam jagat iyam dyauḥ pṛthivī mahī upasthe bibhṛtaḥ vasu nabhantām anyake same 
SA_GV01_rvh1-10u-13609	RV_8,040.05a pra brahmāṇi nabhākavad indrāgnibhyām irajyata /	pra brahmāṇi nabhāka vat indra agnibhyām irajyata 
SA_GV01_rvh1-10u-13610	RV_8,040.05c yā saptabudhnam arṇavaṃ jihmabāram aporṇuta indra īśāna ojasā nabhantām anyake same //	yā sapta budhnam arṇavam jihma bāram aporṇutaḥ indraḥ īśānaḥ ojasā nabhantām anyake same 
SA_GV01_rvh1-10u-13611	RV_8,040.06a api vṛśca purāṇavad vratater iva guṣpitam ojo dāsasya dambhaya /	api vṛśca purāṇa vat vratateḥ iva guṣpitam ojaḥ dāsasya dambhaya 
SA_GV01_rvh1-10u-13612	RV_8,040.06d vayaṃ tad asya sambhṛtaṃ vasv indreṇa vi bhajemahi nabhantām anyake same //	vayam tat asya sambhṛtam vasu indreṇa vi bhajemahi nabhantām anyake same 
SA_GV01_rvh1-10u-13613	RV_8,040.07a yad indrāgnī janā ime vihvayante tanā girā /	yat indra agnī janāḥ ime vihvayante tanā girā 
SA_GV01_rvh1-10u-13614	RV_8,040.07c asmākebhir nṛbhir vayaṃ sāsahyāma pṛtanyato vanuyāma vanuṣyato nabhantām anyake same //	asmākebhiḥ nṛbhiḥ vayam sāsahyāma pṛtanyataḥ vanuyāma vanuṣyataḥ nabhantām anyake same 
SA_GV01_rvh1-10u-13615	RV_8,040.08a yā nu śvetāv avo diva uccarāta upa dyubhiḥ /	yā nu śvetau avas divaḥ uccarātaḥ upa dyubhiḥ 
SA_GV01_rvh1-10u-13616	RV_8,040.08c indrāgnyor anu vratam uhānā yanti sindhavo yān sīm bandhād amuñcatāṃ nabhantām anyake same //	indra agnyoḥ anu vratam uhānāḥ yanti sindhavaḥ yān sīm bandhāt amuñcatām nabhantām anyake same 
SA_GV01_rvh1-10u-13617	RV_8,040.09a pūrvīṣ ṭa indropamātayaḥ pūrvīr uta praśastayaḥ sūno hinvasya harivaḥ /	pūrvīḥ te indra upamātayaḥ pūrvīḥ uta praśastayaḥ sūno hinvasya harivas 
SA_GV01_rvh1-10u-13618	RV_8,040.09d vasvo vīrasyāpṛco yā nu sādhanta no dhiyo nabhantām anyake same //	vasvaḥ vīrasya āpṛcaḥ yāḥ nu sādhanta naḥ dhiyaḥ nabhantām anyake same 
SA_GV01_rvh1-10u-13619	RV_8,040.10a taṃ śiśītā suvṛktibhis tveṣaṃ satvānam ṛgmiyam /	tam śiśīta suvṛktibhiḥ tveṣam satvānam ṛgmiyam 
SA_GV01_rvh1-10u-13620	RV_8,040.10c uto nu cid ya ojasā śuṣṇasyāṇḍāni bhedati jeṣat svarvatīr apo nabhantām anyake same //	uta u nu cit yaḥ ojasā śuṣṇasya aṇḍāni bhedati jeṣat svarvatīḥ apaḥ nabhantām anyake same 
SA_GV01_rvh1-10u-13621	RV_8,040.11a taṃ śiśītā svadhvaraṃ satyaṃ satvānam ṛtviyam /	tam śiśīta su adhvaram satyam satvānam ṛtviyam 
SA_GV01_rvh1-10u-13622	RV_8,040.11c uto nu cid ya ohata āṇḍā śuṣṇasya bhedaty ajaiḥ svarvatīr apo nabhantām anyake same //	uta u nu cit yaḥ ohate āṇḍā śuṣṇasya bhedati ajaiḥ svarvatīḥ apaḥ nabhantām anyake same 
SA_GV01_rvh1-10u-13623	RV_8,040.12a evendrāgnibhyām pitṛvan navīyo mandhātṛvad aṅgirasvad avāci /	eva indra agnibhyām pitṛ vat navīyaḥ mandhātṛ vat aṅgirasvat avāci 
SA_GV01_rvh1-10u-13624	RV_8,040.12c tridhātunā śarmaṇā pātam asmān vayaṃ syāma patayo rayīṇām //	tri dhātunā śarmaṇā pātam asmān vayam syāma patayaḥ rayīṇām 
SA_GV01_rvh1-10u-13625	RV_8,041.01a asmā ū ṣu prabhūtaye varuṇāya marudbhyo 'rcā viduṣṭarebhyaḥ /	asmai u su prabhūtaye varuṇāya marudbhyaḥ rca viduṣṭarebhyaḥ 
SA_GV01_rvh1-10u-13626	RV_8,041.01d yo dhītā mānuṣāṇām paśvo gā iva rakṣati nabhantām anyake same //	yaḥ dhītā mānuṣāṇām paśvaḥ gāḥ iva rakṣati nabhantām anyake same 
SA_GV01_rvh1-10u-13627	RV_8,041.02a tam ū ṣu samanā girā pitṝṇāṃ ca manmabhiḥ /	tam u su samanā girā pitṝṇām ca manmabhiḥ 
SA_GV01_rvh1-10u-13628	RV_8,041.02c nābhākasya praśastibhir yaḥ sindhūnām upodaye saptasvasā sa madhyamo nabhantām anyake same //	nābhākasya praśastibhiḥ yaḥ sindhūnām upodaye sapta svasā sa madhyamaḥ nabhantām anyake same 
SA_GV01_rvh1-10u-13629	RV_8,041.03a sa kṣapaḥ pari ṣasvaje ny usro māyayā dadhe sa viśvam pari darśataḥ /	sa kṣapaḥ pari sasvaje ni usraḥ māyayā dadhe sa viśvam pari darśataḥ 
SA_GV01_rvh1-10u-13630	RV_8,041.03d tasya venīr anu vratam uṣas tisro avardhayan nabhantām anyake same //	tasya venīḥ anu vratam uṣaḥ tisraḥ avardhayan nabhantām anyake same 
SA_GV01_rvh1-10u-13631	RV_8,041.04a yaḥ kakubho nidhārayaḥ pṛthivyām adhi darśataḥ /	yaḥ kakubhaḥ nidhārayaḥ pṛthivyām adhi darśataḥ 
SA_GV01_rvh1-10u-13632	RV_8,041.04c sa mātā pūrvyam padaṃ tad varuṇasya saptyaṃ sa hi gopā iveryo nabhantām anyake same //	sa mātā pūrvyam padam tat varuṇasya saptyam sa hi gopāḥ iva iryaḥ nabhantām anyake same 
SA_GV01_rvh1-10u-13633	RV_8,041.05a yo dhartā bhuvanānāṃ ya usrāṇām apīcyā veda nāmāni guhyā /	yaḥ dhartā bhuvanānām yaḥ usrāṇām apīcyā veda nāmāni guhyā 
SA_GV01_rvh1-10u-13634	RV_8,041.05d sa kaviḥ kāvyā puru rūpaṃ dyaur iva puṣyati nabhantām anyake same //	sa kaviḥ kāvyā puru rūpam dyauḥ iva puṣyati nabhantām anyake same 
SA_GV01_rvh1-10u-13635	RV_8,041.06a yasmin viśvāni kāvyā cakre nābhir iva śritā /	yasmin viśvāni kāvyā cakre nābhiḥ iva śritā 
SA_GV01_rvh1-10u-13636	RV_8,041.06c tritaṃ jūtī saparyata vraje gāvo na saṃyuje yuje aśvāṃ ayukṣata nabhantām anyake same //	tritam jūtī saparyata vraje gāvaḥ na saṃyuje yuje aśvān ayukṣata nabhantām anyake same 
SA_GV01_rvh1-10u-13637	RV_8,041.07a ya āsv atka āśaye viśvā jātāny eṣām /	yaḥ āsu atkaḥ āśaye viśvā jātāni eṣām 
SA_GV01_rvh1-10u-13638	RV_8,041.07c pari dhāmāni marmṛśad varuṇasya puro gaye viśve devā anu vrataṃ nabhantām anyake same //	pari dhāmāni marmṛśat varuṇasya puras gaye viśve devāḥ anu vratam nabhantām anyake same 
SA_GV01_rvh1-10u-13639	RV_8,041.08a sa samudro apīcyas turo dyām iva rohati ni yad āsu yajur dadhe /	sa samudraḥ apīcyaḥ turaḥ dyām iva rohati ni yat āsu yajuḥ dadhe 
SA_GV01_rvh1-10u-13640	RV_8,041.08d sa māyā arcinā padāstṛṇān nākam āruhan nabhantām anyake same //	sa māyāḥ arcinā padā astṛṇāt nākam āruhat nabhantām anyake same 
SA_GV01_rvh1-10u-13641	RV_8,041.09a yasya śvetā vicakṣaṇā tisro bhūmīr adhikṣitaḥ /	yasya śvetā vicakṣaṇā tisraḥ bhūmīḥ adhikṣitaḥ 
SA_GV01_rvh1-10u-13642	RV_8,041.09c trir uttarāṇi papratur varuṇasya dhruvaṃ sadaḥ sa saptānām irajyati nabhantām anyake same //	tris uttarāṇi papratuḥ varuṇasya dhruvam sadaḥ sa saptānām irajyati nabhantām anyake same 
SA_GV01_rvh1-10u-13643	RV_8,041.10a yaḥ śvetāṃ adhinirṇijaś cakre kṛṣṇāṃ anu vratā /	yaḥ śvetām adhinirṇijaḥ cakre kṛṣṇām anu vratā 
SA_GV01_rvh1-10u-13644	RV_8,041.10c sa dhāma pūrvyam mame ya skambhena vi rodasī ajo na dyām adhārayan nabhantām anyake same //	sa dhāma pūrvyam mame ya skambhena vi rodasī ajaḥ na dyām adhārayat nabhantām anyake same 
SA_GV01_rvh1-10u-13645	RV_8,042.01a astabhnād dyām asuro viśvavedā amimīta varimāṇam pṛthivyāḥ /	astabhnāt dyām asuraḥ viśva vedāḥ amimīta varimāṇam pṛthivyāḥ 
SA_GV01_rvh1-10u-13646	RV_8,042.01c āsīdad viśvā bhuvanāni samrāḍ viśvet tāni varuṇasya vratāni //	āsīdat viśvā bhuvanāni samrāj viśvā id tāni varuṇasya vratāni 
SA_GV01_rvh1-10u-13647	RV_8,042.02a evā vandasva varuṇam bṛhantaṃ namasyā dhīram amṛtasya gopām /	eva vandasva varuṇam bṛhantam namasya dhīram amṛtasya gopām 
SA_GV01_rvh1-10u-13648	RV_8,042.02c sa naḥ śarma trivarūthaṃ vi yaṃsat pātaṃ no dyāvāpṛthivī upasthe //	sa naḥ śarma tri varūtham vi yaṃsat pātam naḥ dyāvāpṛthivī upasthe 
SA_GV01_rvh1-10u-13649	RV_8,042.03a imāṃ dhiyaṃ śikṣamāṇasya deva kratuṃ dakṣaṃ varuṇa saṃ śiśādhi /	imām dhiyam śikṣamāṇasya deva kratum dakṣam varuṇa sam śiśādhi 
SA_GV01_rvh1-10u-13650	RV_8,042.03c yayāti viśvā duritā tarema sutarmāṇam adhi nāvaṃ ruhema //	yayā ati viśvā duritā tarema su tarmāṇam adhi nāvam ruhema 
SA_GV01_rvh1-10u-13651	RV_8,042.04a ā vāṃ grāvāṇo aśvinā dhībhir viprā acucyavuḥ /	ā vām grāvāṇaḥ aśvinā dhībhiḥ viprāḥ acucyavuḥ 
SA_GV01_rvh1-10u-13652	RV_8,042.04c nāsatyā somapītaye nabhantām anyake same //	nāsatyā soma pītaye nabhantām anyake same 
SA_GV01_rvh1-10u-13653	RV_8,042.05a yathā vām atrir aśvinā gīrbhir vipro ajohavīt /	yathā vām atriḥ aśvinā gīrbhiḥ vipraḥ ajohavīt 
SA_GV01_rvh1-10u-13654	RV_8,042.05c nāsatyā somapītaye nabhantām anyake same //	nāsatyā soma pītaye nabhantām anyake same 
SA_GV01_rvh1-10u-13655	RV_8,042.06a evā vām ahva ūtaye yathāhuvanta medhirāḥ /	eva vām ahve ūtaye yathā ahuvanta medhirāḥ 
SA_GV01_rvh1-10u-13656	RV_8,042.06c nāsatyā somapītaye nabhantām anyake same //	nāsatyā soma pītaye nabhantām anyake same 
SA_GV01_rvh1-10u-13657	RV_8,043.01a ime viprasya vedhaso 'gner astṛtayajvanaḥ /	ime viprasya vedhasaḥ gneḥ astṛta yajvanaḥ 
SA_GV01_rvh1-10u-13658	RV_8,043.01c gira stomāsa īrate //	giraḥ stomāsaḥ īrate 
SA_GV01_rvh1-10u-13659	RV_8,043.02a asmai te pratiharyate jātavedo vicarṣaṇe /	asmai te pratiharyate jātavedaḥ vicarṣaṇe 
SA_GV01_rvh1-10u-13660	RV_8,043.02c agne janāmi suṣṭutim //	agne janāmi suṣṭutim 
SA_GV01_rvh1-10u-13661	RV_8,043.03a ārokā iva ghed aha tigmā agne tava tviṣaḥ /	ārokāḥ iva gha id aha tigmāḥ agne tava tviṣaḥ 
SA_GV01_rvh1-10u-13662	RV_8,043.03c dadbhir vanāni bapsati //	dadbhiḥ vanāni bapsati 
SA_GV01_rvh1-10u-13663	RV_8,043.04a harayo dhūmaketavo vātajūtā upa dyavi /	harayaḥ dhūma ketavaḥ vāta jūtāḥ upa dyavi 
SA_GV01_rvh1-10u-13664	RV_8,043.04c yatante vṛthag agnayaḥ //	yatante vṛthak agnayaḥ 
SA_GV01_rvh1-10u-13665	RV_8,043.05a ete tye vṛthag agnaya iddhāsaḥ sam adṛkṣata /	ete tye vṛthak agnayaḥ iddhāsaḥ sam adṛkṣata 
SA_GV01_rvh1-10u-13666	RV_8,043.05c uṣasām iva ketavaḥ //	uṣasām iva ketavaḥ 
SA_GV01_rvh1-10u-13667	RV_8,043.06a kṛṣṇā rajāṃsi patsutaḥ prayāṇe jātavedasaḥ /	kṛṣṇā rajāṃsi patsutas prayāṇe jātavedasaḥ 
SA_GV01_rvh1-10u-13668	RV_8,043.06c agnir yad rodhati kṣami //	agniḥ yat rodhati kṣami 
SA_GV01_rvh1-10u-13669	RV_8,043.07a dhāsiṃ kṛṇvāna oṣadhīr bapsad agnir na vāyati /	dhāsim kṛṇvānaḥ oṣadhīḥ bapsat agniḥ na vāyati 
SA_GV01_rvh1-10u-13670	RV_8,043.07c punar yan taruṇīr api //	punar yan taruṇīḥ api 
SA_GV01_rvh1-10u-13671	RV_8,043.08a jihvābhir aha nannamad arciṣā jañjaṇābhavan /	jihvābhiḥ aha nannamat arciṣā jañjaṇābhavan 
SA_GV01_rvh1-10u-13672	RV_8,043.08c agnir vaneṣu rocate //	agniḥ vaneṣu rocate 
SA_GV01_rvh1-10u-13673	RV_8,043.09a apsv agne sadhiṣ ṭava sauṣadhīr anu rudhyase /	apsu agne sadhiḥ tava sa oṣadhīḥ anu rudhyase 
SA_GV01_rvh1-10u-13674	RV_8,043.09c garbhe sañ jāyase punaḥ //	garbhe sam jāyase punar 
SA_GV01_rvh1-10u-13675	RV_8,043.10a ud agne tava tad ghṛtād arcī rocata āhutam /	ud agne tava tat ghṛtāt arciḥ rocate āhutam 
SA_GV01_rvh1-10u-13676	RV_8,043.10c niṃsānaṃ juhvo mukhe //	niṃsānam juhvaḥ mukhe 
SA_GV01_rvh1-10u-13677	RV_8,043.11a ukṣānnāya vaśānnāya somapṛṣṭhāya vedhase /	ukṣa annāya vaśā annāya soma pṛṣṭhāya vedhase 
SA_GV01_rvh1-10u-13678	RV_8,043.11c stomair vidhemāgnaye //	stomaiḥ vidhema agnaye 
SA_GV01_rvh1-10u-13679	RV_8,043.12a uta tvā namasā vayaṃ hotar vareṇyakrato /	uta tvā namasā vayam hotar vareṇya krato 
SA_GV01_rvh1-10u-13680	RV_8,043.12c agne samidbhir īmahe //	agne samidbhiḥ īmahe 
SA_GV01_rvh1-10u-13681	RV_8,043.13a uta tvā bhṛguvac chuce manuṣvad agna āhuta /	uta tvā bhṛgu vat śuce manuṣvat agne āhuta 
SA_GV01_rvh1-10u-13682	RV_8,043.13c aṅgirasvad dhavāmahe //	aṅgirasvat havāmahe 
SA_GV01_rvh1-10u-13683	RV_8,043.14a tvaṃ hy agne agninā vipro vipreṇa san satā /	tvam hi agne agninā vipraḥ vipreṇa san satā 
SA_GV01_rvh1-10u-13684	RV_8,043.14c sakhā sakhyā samidhyase //	sakhā sakhyā samidhyase 
SA_GV01_rvh1-10u-13685	RV_8,043.15a sa tvaṃ viprāya dāśuṣe rayiṃ dehi sahasriṇam /	sa tvam viprāya dāśuṣe rayim dehi sahasriṇam 
SA_GV01_rvh1-10u-13686	RV_8,043.15c agne vīravatīm iṣam //	agne vīravatīm iṣam 
SA_GV01_rvh1-10u-13687	RV_8,043.16a agne bhrātaḥ sahaskṛta rohidaśva śucivrata /	agne bhrātar sahaskṛta rohit aśva śuci vrata 
SA_GV01_rvh1-10u-13688	RV_8,043.16c imaṃ stomaṃ juṣasva me //	imam stomam juṣasva me 
SA_GV01_rvh1-10u-13689	RV_8,043.17a uta tvāgne mama stuto vāśrāya pratiharyate /	uta tvā agne mama stutaḥ vāśrāya pratiharyate 
SA_GV01_rvh1-10u-13690	RV_8,043.17c goṣṭhaṃ gāva ivāśata //	goṣṭham gāvaḥ iva āśata 
SA_GV01_rvh1-10u-13691	RV_8,043.18a tubhyaṃ tā aṅgirastama viśvāḥ sukṣitayaḥ pṛthak /	tubhyam tāḥ aṅgirastama viśvāḥ su kṣitayaḥ pṛthak 
SA_GV01_rvh1-10u-13692	RV_8,043.18c agne kāmāya yemire //	agne kāmāya yemire 
SA_GV01_rvh1-10u-13693	RV_8,043.19a agniṃ dhībhir manīṣiṇo medhirāso vipaścitaḥ /	agnim dhībhiḥ manīṣiṇaḥ medhirāsaḥ vipaścitaḥ 
SA_GV01_rvh1-10u-13694	RV_8,043.19c admasadyāya hinvire //	admasadyāya hinvire 
SA_GV01_rvh1-10u-13695	RV_8,043.20a taṃ tvām ajmeṣu vājinaṃ tanvānā agne adhvaram /	tam tvām ajmeṣu vājinam tanvānāḥ agne adhvaram 
SA_GV01_rvh1-10u-13696	RV_8,043.20c vahniṃ hotāram īḷate //	vahnim hotāram īḍate 
SA_GV01_rvh1-10u-13697	RV_8,043.21a purutrā hi sadṛṅṅ asi viśo viśvā anu prabhuḥ /	purutrā hi sadṛś asi viśaḥ viśvāḥ anu prabhuḥ 
SA_GV01_rvh1-10u-13698	RV_8,043.21c samatsu tvā havāmahe //	samatsu tvā havāmahe 
SA_GV01_rvh1-10u-13699	RV_8,043.22a tam īḷiṣva ya āhuto 'gnir vibhrājate ghṛtaiḥ /	tam īḍiṣva yaḥ āhutaḥ gniḥ vibhrājate ghṛtaiḥ 
SA_GV01_rvh1-10u-13700	RV_8,043.22c imaṃ naḥ śṛṇavad dhavam //	imam naḥ śṛṇavat dhavam 
SA_GV01_rvh1-10u-13701	RV_8,043.23a taṃ tvā vayaṃ havāmahe śṛṇvantaṃ jātavedasam /	tam tvā vayam havāmahe śṛṇvantam jātavedasam 
SA_GV01_rvh1-10u-13702	RV_8,043.23c agne ghnantam apa dviṣaḥ //	agne ghnantam apa dviṣaḥ 
SA_GV01_rvh1-10u-13703	RV_8,043.24a viśāṃ rājānam adbhutam adhyakṣaṃ dharmaṇām imam /	viśām rājānam adbhutam adhyakṣam dharmaṇām imam 
SA_GV01_rvh1-10u-13704	RV_8,043.24c agnim īḷe sa u śravat //	agnim īḍe saḥ u śravat 
SA_GV01_rvh1-10u-13705	RV_8,043.25a agniṃ viśvāyuvepasam maryaṃ na vājinaṃ hitam /	agnim viśvāyu vepasam maryam na vājinam hitam 
SA_GV01_rvh1-10u-13706	RV_8,043.25c saptiṃ na vājayāmasi //	saptim na vājayāmasi 
SA_GV01_rvh1-10u-13707	RV_8,043.26a ghnan mṛdhrāṇy apa dviṣo dahan rakṣāṃsi viśvahā /	ghnan mṛdhrāṇi apa dviṣaḥ dahan rakṣāṃsi viśvahā 
SA_GV01_rvh1-10u-13708	RV_8,043.26c agne tigmena dīdihi //	agne tigmena dīdihi 
SA_GV01_rvh1-10u-13709	RV_8,043.27a yaṃ tvā janāsa indhate manuṣvad aṅgirastama /	yam tvā janāsaḥ indhate manuṣvat aṅgirastama 
SA_GV01_rvh1-10u-13710	RV_8,043.27c agne sa bodhi me vacaḥ //	agne sa bodhi me vacaḥ 
SA_GV01_rvh1-10u-13711	RV_8,043.28a yad agne divijā asy apsujā vā sahaskṛta /	yat agne divijāḥ asi apsujāḥ vā sahaskṛta 
SA_GV01_rvh1-10u-13712	RV_8,043.28c taṃ tvā gīrbhir havāmahe //	tam tvā gīrbhiḥ havāmahe 
SA_GV01_rvh1-10u-13713	RV_8,043.29a tubhyaṃ ghet te janā ime viśvāḥ sukṣitayaḥ pṛthak /	tubhyam gha id te janāḥ ime viśvāḥ su kṣitayaḥ pṛthak 
SA_GV01_rvh1-10u-13714	RV_8,043.29c dhāsiṃ hinvanty attave //	dhāsim hinvanti attave 
SA_GV01_rvh1-10u-13715	RV_8,043.30a te ghed agne svādhyo 'hā viśvā nṛcakṣasaḥ /	te gha id agne su ādhyaḥ hāḥ viśvāḥ nṛ cakṣasaḥ 
SA_GV01_rvh1-10u-13716	RV_8,043.30c tarantaḥ syāma durgahā //	tarantaḥ syāma durgahā 
SA_GV01_rvh1-10u-13717	RV_8,043.31a agnim mandram purupriyaṃ śīram pāvakaśociṣam /	agnim mandram puru priyam śīram pāvaka śociṣam 
SA_GV01_rvh1-10u-13718	RV_8,043.31c hṛdbhir mandrebhir īmahe //	hṛdbhiḥ mandrebhiḥ īmahe 
SA_GV01_rvh1-10u-13719	RV_8,043.32a sa tvam agne vibhāvasuḥ sṛjan sūryo na raśmibhiḥ /	sa tvam agne vibhāvasuḥ sṛjan sūryaḥ na raśmibhiḥ 
SA_GV01_rvh1-10u-13720	RV_8,043.32c śardhan tamāṃsi jighnase //	śardhan tamāṃsi jighnase 
SA_GV01_rvh1-10u-13721	RV_8,043.33a tat te sahasva īmahe dātraṃ yan nopadasyati /	tat te sahasvas īmahe dātram yat na upadasyati 
SA_GV01_rvh1-10u-13722	RV_8,043.33c tvad agne vāryaṃ vasu //	tvat agne vāryam vasu 
SA_GV01_rvh1-10u-13723	RV_8,044.01a samidhāgniṃ duvasyata ghṛtair bodhayatātithim /	samidhā agnim duvasyata ghṛtaiḥ bodhayata atithim 
SA_GV01_rvh1-10u-13724	RV_8,044.01c āsmin havyā juhotana //	ā asmin havyā juhotana 
SA_GV01_rvh1-10u-13725	RV_8,044.02a agne stomaṃ juṣasva me vardhasvānena manmanā /	agne stomam juṣasva me vardhasva anena manmanā 
SA_GV01_rvh1-10u-13726	RV_8,044.02c prati sūktāni harya naḥ //	prati sūktāni harya naḥ 
SA_GV01_rvh1-10u-13727	RV_8,044.03a agniṃ dūtam puro dadhe havyavāham upa bruve /	agnim dūtam puras dadhe havyavāham upa bruve 
SA_GV01_rvh1-10u-13728	RV_8,044.03c devāṃ ā sādayād iha //	devān ā sādayāt iha 
SA_GV01_rvh1-10u-13729	RV_8,044.04a ut te bṛhanto arcayaḥ samidhānasya dīdivaḥ /	ud te bṛhantaḥ arcayaḥ samidhānasya dīdivas 
SA_GV01_rvh1-10u-13730	RV_8,044.04c agne śukrāsa īrate //	agne śukrāsaḥ īrate 
SA_GV01_rvh1-10u-13731	RV_8,044.05a upa tvā juhvo mama ghṛtācīr yantu haryata /	upa tvā juhvaḥ mama ghṛtācīḥ yantu haryata 
SA_GV01_rvh1-10u-13732	RV_8,044.05c agne havyā juṣasva naḥ //	agne havyā juṣasva naḥ 
SA_GV01_rvh1-10u-13733	RV_8,044.06a mandraṃ hotāram ṛtvijaṃ citrabhānuṃ vibhāvasum /	mandram hotāram ṛtvijam citra bhānum vibhāvasum 
SA_GV01_rvh1-10u-13734	RV_8,044.06c agnim īḷe sa u śravat //	agnim īḍe saḥ u śravat 
SA_GV01_rvh1-10u-13735	RV_8,044.07a pratnaṃ hotāram īḍyaṃ juṣṭam agniṃ kavikratum /	pratnam hotāram īḍyam juṣṭam agnim kavi kratum 
SA_GV01_rvh1-10u-13736	RV_8,044.07c adhvarāṇām abhiśriyam //	adhvarāṇām abhiśriyam 
SA_GV01_rvh1-10u-13737	RV_8,044.08a juṣāṇo aṅgirastamemā havyāny ānuṣak /	juṣāṇaḥ aṅgirastamā imā havyāni ānuṣak 
SA_GV01_rvh1-10u-13738	RV_8,044.08c agne yajñaṃ naya ṛtuthā //	agne yajñam naya ṛtuthā 
SA_GV01_rvh1-10u-13739	RV_8,044.09a samidhāna u santya śukraśoca ihā vaha /	samidhānaḥ u santya śukra śoce iha ā vaha 
SA_GV01_rvh1-10u-13740	RV_8,044.09c cikitvān daivyaṃ janam //	cikitvān daivyam janam 
SA_GV01_rvh1-10u-13741	RV_8,044.10a vipraṃ hotāram adruhaṃ dhūmaketuṃ vibhāvasum /	vipram hotāram adruham dhūma ketum vibhāvasum 
SA_GV01_rvh1-10u-13742	RV_8,044.10c yajñānāṃ ketum īmahe //	yajñānām ketum īmahe 
SA_GV01_rvh1-10u-13743	RV_8,044.11a agne ni pāhi nas tvam prati ṣma deva rīṣataḥ /	agne ni pāhi naḥ tvam prati sma deva rīṣataḥ 
SA_GV01_rvh1-10u-13744	RV_8,044.11c bhindhi dveṣaḥ sahaskṛta //	bhindhi dveṣaḥ sahaskṛta 
SA_GV01_rvh1-10u-13745	RV_8,044.12a agniḥ pratnena manmanā śumbhānas tanvaṃ svām /	agniḥ pratnena manmanā śumbhānaḥ tanvam svām 
SA_GV01_rvh1-10u-13746	RV_8,044.12c kavir vipreṇa vāvṛdhe //	kaviḥ vipreṇa vāvṛdhe 
SA_GV01_rvh1-10u-13747	RV_8,044.13a ūrjo napātam ā huve 'gnim pāvakaśociṣam /	ūrjaḥ napātam ā huve gnim pāvaka śociṣam 
SA_GV01_rvh1-10u-13748	RV_8,044.13c asmin yajñe svadhvare //	asmin yajñe su adhvare 
SA_GV01_rvh1-10u-13749	RV_8,044.14a sa no mitramahas tvam agne śukreṇa śociṣā /	sa naḥ mitra mahas tvam agne śukreṇa śociṣā 
SA_GV01_rvh1-10u-13750	RV_8,044.14c devair ā satsi barhiṣi //	devaiḥ ā satsi barhiṣi 
SA_GV01_rvh1-10u-13751	RV_8,044.15a yo agniṃ tanvo dame devam martaḥ saparyati /	yaḥ agnim tanvaḥ dame devam martaḥ saparyati 
SA_GV01_rvh1-10u-13752	RV_8,044.15c tasmā id dīdayad vasu //	tasmai id dīdayat vasu 
SA_GV01_rvh1-10u-13753	RV_8,044.16a agnir mūrdhā divaḥ kakut patiḥ pṛthivyā ayam /	agniḥ mūrdhā divaḥ kakud patiḥ pṛthivyāḥ ayam 
SA_GV01_rvh1-10u-13754	RV_8,044.16c apāṃ retāṃsi jinvati //	apām retāṃsi jinvati 
SA_GV01_rvh1-10u-13755	RV_8,044.17a ud agne śucayas tava śukrā bhrājanta īrate /	ud agne śucayaḥ tava śukrāḥ bhrājantaḥ īrate 
SA_GV01_rvh1-10u-13756	RV_8,044.17c tava jyotīṃṣy arcayaḥ //	tava jyotīṃṣi arcayaḥ 
SA_GV01_rvh1-10u-13757	RV_8,044.18a īśiṣe vāryasya hi dātrasyāgne svarpatiḥ /	īśiṣe vāryasya hi dātrasya agne svarpatiḥ 
SA_GV01_rvh1-10u-13758	RV_8,044.18c stotā syāṃ tava śarmaṇi //	stotā syām tava śarmaṇi 
SA_GV01_rvh1-10u-13759	RV_8,044.19a tvām agne manīṣiṇas tvāṃ hinvanti cittibhiḥ /	tvām agne manīṣiṇaḥ tvām hinvanti cittibhiḥ 
SA_GV01_rvh1-10u-13760	RV_8,044.19c tvāṃ vardhantu no giraḥ //	tvām vardhantu naḥ giraḥ 
SA_GV01_rvh1-10u-13761	RV_8,044.20a adabdhasya svadhāvato dūtasya rebhataḥ sadā /	adabdhasya svadhāvataḥ dūtasya rebhataḥ sadā 
SA_GV01_rvh1-10u-13762	RV_8,044.20c agneḥ sakhyaṃ vṛṇīmahe //	agneḥ sakhyam vṛṇīmahe 
SA_GV01_rvh1-10u-13763	RV_8,044.21a agniḥ śucivratatamaḥ śucir vipraḥ śuciḥ kaviḥ /	agniḥ śuci vratatamaḥ śuciḥ vipraḥ śuciḥ kaviḥ 
SA_GV01_rvh1-10u-13764	RV_8,044.21c śucī rocata āhutaḥ //	śuciḥ rocate āhutaḥ 
SA_GV01_rvh1-10u-13765	RV_8,044.22a uta tvā dhītayo mama giro vardhantu viśvahā /	uta tvā dhītayaḥ mama giraḥ vardhantu viśvahā 
SA_GV01_rvh1-10u-13766	RV_8,044.22c agne sakhyasya bodhi naḥ //	agne sakhyasya bodhi naḥ 
SA_GV01_rvh1-10u-13767	RV_8,044.23a yad agne syām ahaṃ tvaṃ tvaṃ vā ghā syā aham /	yat agne syām aham tvam tvam vā gha syāḥ aham 
SA_GV01_rvh1-10u-13768	RV_8,044.23c syuṣ ṭe satyā ihāśiṣaḥ //	syuḥ te satyāḥ iha āśiṣaḥ 
SA_GV01_rvh1-10u-13769	RV_8,044.24a vasur vasupatir hi kam asy agne vibhāvasuḥ /	vasuḥ vasu patiḥ hi kam asi agne vibhāvasuḥ 
SA_GV01_rvh1-10u-13770	RV_8,044.24c syāma te sumatāv api //	syāma te sumatau api 
SA_GV01_rvh1-10u-13771	RV_8,044.25a agne dhṛtavratāya te samudrāyeva sindhavaḥ /	agne dhṛta vratāya te samudrāya iva sindhavaḥ 
SA_GV01_rvh1-10u-13772	RV_8,044.25c giro vāśrāsa īrate //	giraḥ vāśrāsaḥ īrate 
SA_GV01_rvh1-10u-13773	RV_8,044.26a yuvānaṃ viśpatiṃ kaviṃ viśvādam puruvepasam /	yuvānam viśpatim kavim viśva adam puru vepasam 
SA_GV01_rvh1-10u-13774	RV_8,044.26c agniṃ śumbhāmi manmabhiḥ //	agnim śumbhāmi manmabhiḥ 
SA_GV01_rvh1-10u-13775	RV_8,044.27a yajñānāṃ rathye vayaṃ tigmajambhāya vīḷave /	yajñānām rathye vayam tigma jambhāya vīḍave 
SA_GV01_rvh1-10u-13776	RV_8,044.27c stomair iṣemāgnaye //	stomaiḥ iṣema agnaye 
SA_GV01_rvh1-10u-13777	RV_8,044.28a ayam agne tve api jaritā bhūtu santya /	ayam agne tve api jaritā bhūtu santya 
SA_GV01_rvh1-10u-13778	RV_8,044.28c tasmai pāvaka mṛḷaya //	tasmai pāvaka mṛḍaya 
SA_GV01_rvh1-10u-13779	RV_8,044.29a dhīro hy asy admasad vipro na jāgṛviḥ sadā /	dhīraḥ hi asi adma sad vipraḥ na jāgṛviḥ sadā 
SA_GV01_rvh1-10u-13780	RV_8,044.29c agne dīdayasi dyavi //	agne dīdayasi dyavi 
SA_GV01_rvh1-10u-13781	RV_8,044.30a purāgne duritebhyaḥ purā mṛdhrebhyaḥ kave /	purā agne duritebhyaḥ purā mṛdhrebhyaḥ kave 
SA_GV01_rvh1-10u-13782	RV_8,044.30c pra ṇa āyur vaso tira //	pra naḥ āyuḥ vaso tira 
SA_GV01_rvh1-10u-13783	RV_8,045.01a ā ghā ye agnim indhate stṛṇanti barhir ānuṣak /	ā gha ye agnim indhate stṛṇanti barhiḥ ānuṣak 
SA_GV01_rvh1-10u-13784	RV_8,045.01c yeṣām indro yuvā sakhā //	yeṣām indraḥ yuvā sakhā 
SA_GV01_rvh1-10u-13785	RV_8,045.02a bṛhann id idhma eṣām bhūri śastam pṛthuḥ svaruḥ /	bṛhan id idhmaḥ eṣām bhūri śastam pṛthuḥ svaruḥ 
SA_GV01_rvh1-10u-13786	RV_8,045.02c yeṣām indro yuvā sakhā //	yeṣām indraḥ yuvā sakhā 
SA_GV01_rvh1-10u-13787	RV_8,045.03a ayuddha id yudhā vṛtaṃ śūra ājati satvabhiḥ /	a yuddhaḥ id yudhā vṛtam śūraḥ ājati satvabhiḥ 
SA_GV01_rvh1-10u-13788	RV_8,045.03c yeṣām indro yuvā sakhā //	yeṣām indraḥ yuvā sakhā 
SA_GV01_rvh1-10u-13789	RV_8,045.04a ā bundaṃ vṛtrahā dade jātaḥ pṛcchad vi mātaram /	ā bundam vṛtrahā dade jātaḥ pṛcchat vi mātaram 
SA_GV01_rvh1-10u-13790	RV_8,045.04c ka ugrāḥ ke ha śṛṇvire //	ke ugrāḥ ke ha śṛṇvire 
SA_GV01_rvh1-10u-13791	RV_8,045.05a prati tvā śavasī vadad girāv apso na yodhiṣat /	prati tvā śavasī vadat girau apsaḥ na yodhiṣat 
SA_GV01_rvh1-10u-13792	RV_8,045.05c yas te śatrutvam ācake //	yaḥ te śatru tvam ācake 
SA_GV01_rvh1-10u-13793	RV_8,045.06a uta tvam maghavañ chṛṇu yas te vaṣṭi vavakṣi tat /	uta tvam maghavan śṛṇu yaḥ te vaṣṭi vavakṣi tat 
SA_GV01_rvh1-10u-13794	RV_8,045.06c yad vīḷayāsi vīḷu tat //	yat vīḍayāsi vīḷu tat 
SA_GV01_rvh1-10u-13795	RV_8,045.07a yad ājiṃ yāty ājikṛd indraḥ svaśvayur upa /	yat ājim yāti āji kṛt indraḥ su aśvayuḥ upa 
SA_GV01_rvh1-10u-13796	RV_8,045.07c rathītamo rathīnām //	rathītamaḥ rathīnām 
SA_GV01_rvh1-10u-13797	RV_8,045.08a vi ṣu viśvā abhiyujo vajrin viṣvag yathā vṛha /	vi su viśvāḥ abhiyujaḥ vajrin viṣvak yathā vṛha 
SA_GV01_rvh1-10u-13798	RV_8,045.08c bhavā naḥ suśravastamaḥ //	bhavā naḥ su śravastamaḥ 
SA_GV01_rvh1-10u-13799	RV_8,045.09a asmākaṃ su ratham pura indraḥ kṛṇotu sātaye /	asmākam su ratham puras indraḥ kṛṇotu sātaye 
SA_GV01_rvh1-10u-13800	RV_8,045.09c na yaṃ dhūrvanti dhūrtayaḥ //	na yam dhūrvanti dhūrtayaḥ 
SA_GV01_rvh1-10u-13801	RV_8,045.10a vṛjyāma te pari dviṣo 'raṃ te śakra dāvane /	vṛjyāma te pari dviṣaḥ ram te śakra dāvane 
SA_GV01_rvh1-10u-13802	RV_8,045.10c gamemed indra gomataḥ //	gamema id indra gomataḥ 
SA_GV01_rvh1-10u-13803	RV_8,045.11a śanaiś cid yanto adrivo 'śvāvantaḥ śatagvinaḥ /	śanais cit yantaḥ adrivas śvāvantaḥ śatagvinaḥ 
SA_GV01_rvh1-10u-13804	RV_8,045.11c vivakṣaṇā anehasaḥ //	vivakṣaṇāḥ anehasaḥ 
SA_GV01_rvh1-10u-13805	RV_8,045.12a ūrdhvā hi te dive-dive sahasrā sūnṛtā śatā /	ūrdhvā hi te dive dive sahasrā sūnṛtā śatā 
SA_GV01_rvh1-10u-13806	RV_8,045.12c jaritṛbhyo vimaṃhate //	jaritṛbhyaḥ vimaṃhate 
SA_GV01_rvh1-10u-13807	RV_8,045.13a vidmā hi tvā dhanañjayam indra dṛḷhā cid ārujam /	vidma hi tvā dhanañjayam indra dṛḷhā cit ārujam 
SA_GV01_rvh1-10u-13808	RV_8,045.13c ādāriṇaṃ yathā gayam //	ādāriṇam yathā gayam 
SA_GV01_rvh1-10u-13809	RV_8,045.14a kakuhaṃ cit tvā kave mandantu dhṛṣṇav indavaḥ /	kakuham cit tvā kave mandantu dhṛṣṇo indavaḥ 
SA_GV01_rvh1-10u-13810	RV_8,045.14c ā tvā paṇiṃ yad īmahe //	ā tvā paṇim yat īmahe 
SA_GV01_rvh1-10u-13811	RV_8,045.15a yas te revāṃ adāśuriḥ pramamarṣa maghattaye /	yaḥ te revān adāśuriḥ pramamarṣa maghattaye 
SA_GV01_rvh1-10u-13812	RV_8,045.15c tasya no veda ā bhara //	tasya naḥ vedaḥ ā bhara 
SA_GV01_rvh1-10u-13813	RV_8,045.16a ima u tvā vi cakṣate sakhāya indra sominaḥ /	ime u tvā vi cakṣate sakhāyaḥ indra sominaḥ 
SA_GV01_rvh1-10u-13814	RV_8,045.16c puṣṭāvanto yathā paśum //	puṣṭāvantaḥ yathā paśum 
SA_GV01_rvh1-10u-13815	RV_8,045.17a uta tvābadhiraṃ vayaṃ śrutkarṇaṃ santam ūtaye /	uta tvā abadhiram vayam śrut karṇam santam ūtaye 
SA_GV01_rvh1-10u-13816	RV_8,045.17c dūrād iha havāmahe //	dūrāt iha havāmahe 
SA_GV01_rvh1-10u-13817	RV_8,045.18a yac chuśrūyā imaṃ havaṃ durmarṣaṃ cakriyā uta /	yat śuśrūyāḥ imam havam durmarṣam cakriyāḥ uta 
SA_GV01_rvh1-10u-13818	RV_8,045.18c bhaver āpir no antamaḥ //	bhaveḥ āpiḥ naḥ antamaḥ 
SA_GV01_rvh1-10u-13819	RV_8,045.19a yac cid dhi te api vyathir jaganvāṃso amanmahi /	yat cit hi te api vyathiḥ jaganvāṃsaḥ amanmahi 
SA_GV01_rvh1-10u-13820	RV_8,045.19c godā id indra bodhi naḥ //	go dāḥ id indra bodhi naḥ 
SA_GV01_rvh1-10u-13821	RV_8,045.20a ā tvā rambhaṃ na jivrayo rarabhmā śavasas pate /	ā tvā rambham na jivrayaḥ rarabhma śavasaḥ pate 
SA_GV01_rvh1-10u-13822	RV_8,045.20c uśmasi tvā sadhastha ā //	uśmasi tvā sadhasthe ā 
SA_GV01_rvh1-10u-13823	RV_8,045.21a stotram indrāya gāyata purunṛmṇāya satvane /	stotram indrāya gāyata puru nṛmṇāya satvane 
SA_GV01_rvh1-10u-13824	RV_8,045.21c nakir yaṃ vṛṇvate yudhi //	nakir yam vṛṇvate yudhi 
SA_GV01_rvh1-10u-13825	RV_8,045.22a abhi tvā vṛṣabhā sute sutaṃ sṛjāmi pītaye /	abhi tvā vṛṣabha sute sutam sṛjāmi pītaye 
SA_GV01_rvh1-10u-13826	RV_8,045.22c tṛmpā vy aśnuhī madam //	tṛmpa vi aśnuhi madam 
SA_GV01_rvh1-10u-13827	RV_8,045.23a mā tvā mūrā aviṣyavo mopahasvāna ā dabhan /	mā tvā mūrāḥ aviṣyavaḥ mā upahasvānaḥ ā dabhan 
SA_GV01_rvh1-10u-13828	RV_8,045.23c mākīm brahmadviṣo vanaḥ //	mākīm brahma dviṣaḥ vanaḥ 
SA_GV01_rvh1-10u-13829	RV_8,045.24a iha tvā goparīṇasā mahe mandantu rādhase /	iha tvā go parīṇasā mahe mandantu rādhase 
SA_GV01_rvh1-10u-13830	RV_8,045.24c saro gauro yathā piba //	saraḥ gauraḥ yathā piba 
SA_GV01_rvh1-10u-13831	RV_8,045.25a yā vṛtrahā parāvati sanā navā ca cucyuve /	yā vṛtrahā parāvati sanā navā ca cucyuve 
SA_GV01_rvh1-10u-13832	RV_8,045.25c tā saṃsatsu pra vocata //	tā saṃsatsu pra vocata 
SA_GV01_rvh1-10u-13833	RV_8,045.26a apibat kadruvaḥ sutam indraḥ sahasrabāhve /	apibat kadruvaḥ sutam indraḥ sahasra bāhve 
SA_GV01_rvh1-10u-13834	RV_8,045.26c atrādediṣṭa pauṃsyam //	atra adediṣṭa pauṃsyam 
SA_GV01_rvh1-10u-13835	RV_8,045.27a satyaṃ tat turvaśe yadau vidāno ahnavāyyam /	satyam tat turvaśe yadau vidānaḥ ahnavāyyam 
SA_GV01_rvh1-10u-13836	RV_8,045.27c vy ānaṭ turvaṇe śami //	vi ānaṭ turvaṇe śami 
SA_GV01_rvh1-10u-13837	RV_8,045.28a taraṇiṃ vo janānāṃ tradaṃ vājasya gomataḥ /	taraṇim vaḥ janānām tradam vājasya gomataḥ 
SA_GV01_rvh1-10u-13838	RV_8,045.28c samānam u pra śaṃsiṣam //	samānam u pra śaṃsiṣam 
SA_GV01_rvh1-10u-13839	RV_8,045.29a ṛbhukṣaṇaṃ na vartava uktheṣu tugryāvṛdham /	ṛbhukṣaṇam na vartave uktheṣu tugryāvṛdham 
SA_GV01_rvh1-10u-13840	RV_8,045.29c indraṃ some sacā sute //	indram some sacā sute 
SA_GV01_rvh1-10u-13841	RV_8,045.30a yaḥ kṛntad id vi yonyaṃ triśokāya girim pṛthum /	yaḥ kṛntat id vi yonyam triśokāya girim pṛthum 
SA_GV01_rvh1-10u-13842	RV_8,045.30c gobhyo gātuṃ niretave //	gobhyaḥ gātum niretave 
SA_GV01_rvh1-10u-13843	RV_8,045.31a yad dadhiṣe manasyasi mandānaḥ pred iyakṣasi /	yat dadhiṣe manasyasi mandānaḥ pra id iyakṣasi 
SA_GV01_rvh1-10u-13844	RV_8,045.31c mā tat kar indra mṛḷaya //	mā tat kaḥ indra mṛḍaya 
SA_GV01_rvh1-10u-13845	RV_8,045.32a dabhraṃ cid dhi tvāvataḥ kṛtaṃ śṛṇve adhi kṣami /	dabhram cit hi tvāvataḥ kṛtam śṛṇve adhi kṣami 
SA_GV01_rvh1-10u-13846	RV_8,045.32c jigātv indra te manaḥ //	jigātu indra te manaḥ 
SA_GV01_rvh1-10u-13847	RV_8,045.33a taved u tāḥ sukīrtayo 'sann uta praśastayaḥ /	tava id u tāḥ su kīrtayaḥ san uta praśastayaḥ 
SA_GV01_rvh1-10u-13848	RV_8,045.33c yad indra mṛḷayāsi naḥ //	yat indra mṛḍayāsi naḥ 
SA_GV01_rvh1-10u-13849	RV_8,045.34a mā na ekasminn āgasi mā dvayor uta triṣu /	mā naḥ ekasmin āgasi mā dvayoḥ uta triṣu 
SA_GV01_rvh1-10u-13850	RV_8,045.34c vadhīr mā śūra bhūriṣu //	vadhīḥ mā śūra bhūriṣu 
SA_GV01_rvh1-10u-13851	RV_8,045.35a bibhayā hi tvāvata ugrād abhiprabhaṅgiṇaḥ /	bibhayāḥ hi tvāvataḥ ugrāt abhiprabhaṅgiṇaḥ 
SA_GV01_rvh1-10u-13852	RV_8,045.35c dasmād aham ṛtīṣahaḥ //	dasmāt aham ṛtīṣahaḥ 
SA_GV01_rvh1-10u-13853	RV_8,045.36a mā sakhyuḥ śūnam ā vide mā putrasya prabhūvaso /	mā sakhyuḥ śūnam ā vide mā putrasya prabhūvaso 
SA_GV01_rvh1-10u-13854	RV_8,045.36c āvṛtvad bhūtu te manaḥ //	āvṛtvat bhūtu te manaḥ 
SA_GV01_rvh1-10u-13855	RV_8,045.37a ko nu maryā amithitaḥ sakhā sakhāyam abravīt /	kaḥ nu maryāḥ a mithitaḥ sakhā sakhāyam abravīt 
SA_GV01_rvh1-10u-13856	RV_8,045.37c jahā ko asmad īṣate //	jaha kaḥ asmat īṣate 
SA_GV01_rvh1-10u-13857	RV_8,045.38a evāre vṛṣabhā sute 'sinvan bhūry āvayaḥ /	eva are vṛṣabha sute sinvan bhūri āvayaḥ 
SA_GV01_rvh1-10u-13858	RV_8,045.38c śvaghnīva nivatā caran //	śvaghnī iva nivatā caran 
SA_GV01_rvh1-10u-13859	RV_8,045.39a ā ta etā vacoyujā harī gṛbhṇe sumadrathā /	ā te etā vacaḥ yujā harī gṛbhṇe sumat rathā 
SA_GV01_rvh1-10u-13860	RV_8,045.39c yad īm brahmabhya id dadaḥ //	yat īm brahmabhyaḥ id dadaḥ 
SA_GV01_rvh1-10u-13861	RV_8,045.40a bhindhi viśvā apa dviṣaḥ pari bādho jahī mṛdhaḥ /	bhindhi viśvāḥ apa dviṣaḥ pari bādhaḥ jahi mṛdhaḥ 
SA_GV01_rvh1-10u-13862	RV_8,045.40c vasu spārhaṃ tad ā bhara //	vasu spārham tat ā bhara 
SA_GV01_rvh1-10u-13863	RV_8,045.41a yad vīḷāv indra yat sthire yat parśāne parābhṛtam /	yat vīḍau indra yat sthire yat parśāne parābhṛtam 
SA_GV01_rvh1-10u-13864	RV_8,045.41c vasu spārhaṃ tad ā bhara //	vasu spārham tat ā bhara 
SA_GV01_rvh1-10u-13865	RV_8,045.42a yasya te viśvamānuṣo bhūrer dattasya vedati /	yasya te viśva mānuṣaḥ bhūreḥ dattasya vedati 
SA_GV01_rvh1-10u-13866	RV_8,045.42c vasu spārhaṃ tad ā bhara //	vasu spārham tat ā bhara 
SA_GV01_rvh1-10u-13867	RV_8,046.01a tvāvataḥ purūvaso vayam indra praṇetaḥ /	tvāvataḥ purūvaso vayam indra praṇetar 
SA_GV01_rvh1-10u-13868	RV_8,046.01c smasi sthātar harīṇām //	smasi sthātar harīṇām 
SA_GV01_rvh1-10u-13869	RV_8,046.02a tvāṃ hi satyam adrivo vidma dātāram iṣām /	tvām hi satyam adrivas vidma dātāram iṣām 
SA_GV01_rvh1-10u-13870	RV_8,046.02c vidma dātāraṃ rayīṇām //	vidma dātāram rayīṇām 
SA_GV01_rvh1-10u-13871	RV_8,046.03a ā yasya te mahimānaṃ śatamūte śatakrato /	ā yasya te mahimānam śatamūte śatakrato 
SA_GV01_rvh1-10u-13872	RV_8,046.03c gīrbhir gṛṇanti kāravaḥ //	gīrbhiḥ gṛṇanti kāravaḥ 
SA_GV01_rvh1-10u-13873	RV_8,046.04a sunītho ghā sa martyo yam maruto yam aryamā /	su nīthaḥ gha sa martyaḥ yam marutaḥ yam aryamā 
SA_GV01_rvh1-10u-13874	RV_8,046.04c mitraḥ pānty adruhaḥ //	mitraḥ pānti adruhaḥ 
SA_GV01_rvh1-10u-13875	RV_8,046.05a dadhāno gomad aśvavat suvīryam ādityajūta edhate /	dadhānaḥ gomat aśvavat su vīryam āditya jūtaḥ edhate 
SA_GV01_rvh1-10u-13876	RV_8,046.05c sadā rāyā puruspṛhā //	sadā rāyā puruspṛhā 
SA_GV01_rvh1-10u-13877	RV_8,046.06a tam indraṃ dānam īmahe śavasānam abhīrvam /	tam indram dānam īmahe śavasānam abhīrvam 
SA_GV01_rvh1-10u-13878	RV_8,046.06c īśānaṃ rāya īmahe //	īśānam rāyaḥ īmahe 
SA_GV01_rvh1-10u-13879	RV_8,046.07a tasmin hi santy ūtayo viśvā abhīravaḥ sacā /	tasmin hi santi ūtayaḥ viśvāḥ abhīravaḥ sacā 
SA_GV01_rvh1-10u-13880	RV_8,046.07c tam ā vahantu saptayaḥ purūvasum madāya harayaḥ sutam //	tam ā vahantu saptayaḥ purūvasum madāya harayaḥ sutam 
SA_GV01_rvh1-10u-13881	RV_8,046.08a yas te mado vareṇyo ya indra vṛtrahantamaḥ /	yaḥ te madaḥ vareṇyaḥ yaḥ indra vṛtra hantamaḥ 
SA_GV01_rvh1-10u-13882	RV_8,046.08c ya ādadiḥ svar nṛbhir yaḥ pṛtanāsu duṣṭaraḥ //	yaḥ ādadiḥ svar nṛbhiḥ yaḥ pṛtanāsu duṣṭaraḥ 
SA_GV01_rvh1-10u-13883	RV_8,046.09a yo duṣṭaro viśvavāra śravāyyo vājeṣv asti tarutā /	yaḥ duṣṭaraḥ viśva vāra śravāyyaḥ vājeṣu asti tarutā 
SA_GV01_rvh1-10u-13884	RV_8,046.09c sa naḥ śaviṣṭha savanā vaso gahi gamema gomati vraje //	sa naḥ śaviṣṭha savanā vaso gahi gamema gomati vraje 
SA_GV01_rvh1-10u-13885	RV_8,046.10a gavyo ṣu ṇo yathā purāśvayota rathayā /	gavyā u su naḥ yathā purā aśvayā uta rathayā 
SA_GV01_rvh1-10u-13886	RV_8,046.10c varivasya mahāmaha //	varivasya mahā maha 
SA_GV01_rvh1-10u-13887	RV_8,046.11a nahi te śūra rādhaso 'ntaṃ vindāmi satrā /	nahi te śūra rādhasaḥ ntam vindāmi satrā 
SA_GV01_rvh1-10u-13888	RV_8,046.11c daśasyā no maghavan nū cid adrivo dhiyo vājebhir āvitha //	daśasya naḥ maghavan nu cit adrivas dhiyaḥ vājebhiḥ āvitha 
SA_GV01_rvh1-10u-13889	RV_8,046.12a ya ṛṣvaḥ śrāvayatsakhā viśvet sa veda janimā puruṣṭutaḥ /	yaḥ ṛṣvaḥ śrāvayat sakhā viśvā id sa veda janimā puruṣṭutaḥ 
SA_GV01_rvh1-10u-13890	RV_8,046.12c taṃ viśve mānuṣā yugendraṃ havante taviṣaṃ yatasrucaḥ //	tam viśve mānuṣā yugā indram havante taviṣam yata srucaḥ 
SA_GV01_rvh1-10u-13891	RV_8,046.13a sa no vājeṣv avitā purūvasuḥ purasthātā maghavā vṛtrahā bhuvat //	sa naḥ vājeṣu avitā purūvasuḥ pura sthātā maghavā vṛtrahā bhuvat 
SA_GV01_rvh1-10u-13892	RV_8,046.14a abhi vo vīram andhaso madeṣu gāya girā mahā vicetasam /	abhi vaḥ vīram andhasaḥ madeṣu gāya girā mahā vicetasam 
SA_GV01_rvh1-10u-13893	RV_8,046.14c indraṃ nāma śrutyaṃ śākinaṃ vaco yathā //	indram nāma śrutyam śākinam vacaḥ yathā 
SA_GV01_rvh1-10u-13894	RV_8,046.15a dadī rekṇas tanve dadir vasu dadir vājeṣu puruhūta vājinam /	dadiḥ rekṇaḥ tanve dadiḥ vasu dadiḥ vājeṣu puruhūta vājinam 
SA_GV01_rvh1-10u-13895	RV_8,046.15c nūnam atha //	nūnam atha 
SA_GV01_rvh1-10u-13896	RV_8,046.16a viśveṣām irajyantaṃ vasūnāṃ sāsahvāṃsaṃ cid asya varpasaḥ /	viśveṣām irajyantam vasūnām sāsahvāṃsam cit asya varpasaḥ 
SA_GV01_rvh1-10u-13897	RV_8,046.16c kṛpayato nūnam aty atha //	kṛpayataḥ nūnam ati atha 
SA_GV01_rvh1-10u-13898	RV_8,046.17a mahaḥ su vo aram iṣe stavāmahe mīḷhuṣe araṅgamāya jagmaye /	mahaḥ su vaḥ aram iṣe stavāmahe mīḍhuṣe araṅgamāya jagmaye 
SA_GV01_rvh1-10u-13899	RV_8,046.17c yajñebhir gīrbhir viśvamanuṣām marutām iyakṣasi gāye tvā namasā girā //	yajñebhiḥ gīrbhiḥ viśva manuṣām marutām iyakṣasi gāye tvā namasā girā 
SA_GV01_rvh1-10u-13900	RV_8,046.18a ye pātayante ajmabhir girīṇāṃ snubhir eṣām /	ye pātayante ajmabhiḥ girīṇām snubhiḥ eṣām 
SA_GV01_rvh1-10u-13901	RV_8,046.18c yajñam mahiṣvaṇīnāṃ sumnaṃ tuviṣvaṇīnām prādhvare //	yajñam mahiṣvaṇīnām sumnam tuviṣvaṇīnām pra adhvare 
SA_GV01_rvh1-10u-13902	RV_8,046.19a prabhaṅgaṃ durmatīnām indra śaviṣṭhā bhara /	prabhaṅgam durmatīnām indra śaviṣṭha ā bhara 
SA_GV01_rvh1-10u-13903	RV_8,046.19c rayim asmabhyaṃ yujyaṃ codayanmate jyeṣṭhaṃ codayanmate //	rayim asmabhyam yujyam codayat mate jyeṣṭham codayat mate 
SA_GV01_rvh1-10u-13904	RV_8,046.20a sanitaḥ susanitar ugra citra cetiṣṭha sūnṛta /	sanitar su sanitar ugra citra cetiṣṭha sūnṛta 
SA_GV01_rvh1-10u-13905	RV_8,046.20c prāsahā samrāṭ sahuriṃ sahantam bhujyuṃ vājeṣu pūrvyam //	prāsahā samrāj sahurim sahantam bhujyum vājeṣu pūrvyam 
SA_GV01_rvh1-10u-13906	RV_8,046.21a ā sa etu ya īvad āṃ adevaḥ pūrtam ādade /	ā saḥ etu yaḥ īvat ām adevaḥ pūrtam ādade 
SA_GV01_rvh1-10u-13907	RV_8,046.21c yathā cid vaśo aśvyaḥ pṛthuśravasi kānīte 'syā vyuṣy ādade //	yathā cit vaśaḥ aśvyaḥ pṛthuśravasi kānīte syāḥ vyuṣi ādade 
SA_GV01_rvh1-10u-13908	RV_8,046.22a ṣaṣṭiṃ sahasrāśvyasyāyutāsanam uṣṭrānāṃ viṃśatiṃ śatā /	ṣaṣṭim sahasrā aśvyasya ayuta āsanam uṣṭrānām viṃśatim śatā 
SA_GV01_rvh1-10u-13909	RV_8,046.22c daśa śyāvīnāṃ śatā daśa tryaruṣīṇāṃ daśa gavāṃ sahasrā //	daśa śyāvīnām śatā daśa tri aruṣīṇām daśa gavām sahasrā 
SA_GV01_rvh1-10u-13910	RV_8,046.23a daśa śyāvā ṛdhadrayo vītavārāsa āśavaḥ /	daśa śyāvāḥ ṛdhadrayaḥ vīta vārāsaḥ āśavaḥ 
SA_GV01_rvh1-10u-13911	RV_8,046.23c mathrā nemiṃ ni vāvṛtuḥ //	mathrāḥ nemim ni vāvṛtuḥ 
SA_GV01_rvh1-10u-13912	RV_8,046.24a dānāsaḥ pṛthuśravasaḥ kānītasya surādhasaḥ /	dānāsaḥ pṛthuśravasaḥ kānītasya surādhasaḥ 
SA_GV01_rvh1-10u-13913	RV_8,046.24c rathaṃ hiraṇyayaṃ dadan maṃhiṣṭhaḥ sūrir abhūd varṣiṣṭham akṛta śravaḥ //	ratham hiraṇyayam dadan maṃhiṣṭhaḥ sūriḥ abhūt varṣiṣṭham akṛta śravaḥ 
SA_GV01_rvh1-10u-13914	RV_8,046.25a ā no vāyo mahe tane yāhi makhāya pājase /	ā naḥ vāyo mahe tane yāhi makhāya pājase 
SA_GV01_rvh1-10u-13915	RV_8,046.25c vayaṃ hi te cakṛmā bhūri dāvane sadyaś cin mahi dāvane //	vayam hi te cakṛma bhūri dāvane sadyas cit mahi dāvane 
SA_GV01_rvh1-10u-13916	RV_8,046.26a yo aśvebhir vahate vasta usrās triḥ sapta saptatīnām /	yaḥ aśvebhiḥ vahate usrāḥ tris sapta saptatīnām 
SA_GV01_rvh1-10u-13917	RV_8,046.26c ebhiḥ somebhiḥ somasudbhiḥ somapā dānāya śukrapūtapāḥ //	ebhiḥ somebhiḥ soma sudbhiḥ soma pāḥ dānāya śukra pūta pāḥ 
SA_GV01_rvh1-10u-13918	RV_8,046.27a yo ma imaṃ cid u tmanāmandac citraṃ dāvane /	yaḥ me imam cit u tmanā amandat citram dāvane 
SA_GV01_rvh1-10u-13919	RV_8,046.27c araṭve akṣe nahuṣe sukṛtvani sukṛttarāya sukratuḥ //	araṭve akṣe nahuṣe su kṛtvani sukṛttarāya su kratuḥ 
SA_GV01_rvh1-10u-13920	RV_8,046.28a ucathye vapuṣi yaḥ svarāḷ uta vāyo ghṛtasnāḥ /	ucathye vapuṣi yaḥ svarāj uta vāyo ghṛta snāḥ 
SA_GV01_rvh1-10u-13921	RV_8,046.28c aśveṣitaṃ rajeṣitaṃ śuneṣitam prājma tad idaṃ nu tat //	aśva iṣitam raja iṣitam śunā iṣitam pra ajma tat idam nu tat 
SA_GV01_rvh1-10u-13922	RV_8,046.29a adha priyam iṣirāya ṣaṣṭiṃ sahasrāsanam /	adha priyam iṣirāya ṣaṣṭim sahasra āsanam 
SA_GV01_rvh1-10u-13923	RV_8,046.29c aśvānām in na vṛṣṇām //	aśvānām id na vṛṣṇām 
SA_GV01_rvh1-10u-13924	RV_8,046.30a gāvo na yūtham upa yanti vadhraya upa mā yanti vadhrayaḥ //	gāvaḥ na yūtham upa yanti vadhrayaḥ upa mā yanti vadhrayaḥ 
SA_GV01_rvh1-10u-13925	RV_8,046.31a adha yac cārathe gaṇe śatam uṣṭrāṃ acikradat /	adha yat cārathe gaṇe śatam acikradat 
SA_GV01_rvh1-10u-13926	RV_8,046.31c adha śvitneṣu viṃśatiṃ śatā //	adha śvitneṣu viṃśatim śatā 
SA_GV01_rvh1-10u-13927	RV_8,046.32a śataṃ dāse balbūthe vipras tarukṣa ā dade /	śatam dāse balbūthe vipraḥ tarukṣe ā dade 
SA_GV01_rvh1-10u-13928	RV_8,046.32c te te vāyav ime janā madantīndragopā madanti devagopāḥ //	te te vāyo ime janāḥ madanti indra gopāḥ madanti deva gopāḥ 
SA_GV01_rvh1-10u-13929	RV_8,046.33a adha syā yoṣaṇā mahī pratīcī vaśam aśvyam /	adha syā yoṣaṇā mahī pratīcī vaśam aśvyam 
SA_GV01_rvh1-10u-13930	RV_8,046.33c adhirukmā vi nīyate //	adhirukmā vi nīyate 
SA_GV01_rvh1-10u-13931	RV_8,047.01a mahi vo mahatām avo varuṇa mitra dāśuṣe /	mahi vaḥ mahatām avaḥ varuṇa mitra dāśuṣe 
SA_GV01_rvh1-10u-13932	RV_8,047.01c yam ādityā abhi druho rakṣathā nem aghaṃ naśad anehaso va ūtayaḥ suūtayo va ūtayaḥ //	yam ādityāḥ abhi druhaḥ rakṣatha na īm agham naśat anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13933	RV_8,047.02a vidā devā aghānām ādityāso apākṛtim /	vida devāḥ aghānām ādityāsaḥ apākṛtim 
SA_GV01_rvh1-10u-13934	RV_8,047.02c pakṣā vayo yathopari vy asme śarma yacchatānehaso va ūtayaḥ suūtayo va ūtayaḥ //	pakṣā vayaḥ yathā upari vi asme śarma yacchata anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13935	RV_8,047.03a vy asme adhi śarma tat pakṣā vayo na yantana /	vi asme adhi śarma tat pakṣā vayaḥ na yantana 
SA_GV01_rvh1-10u-13936	RV_8,047.03c viśvāni viśvavedaso varūthyā manāmahe 'nehaso va ūtayaḥ suūtayo va ūtayaḥ //	viśvāni viśva vedasaḥ varūthyā manāmahe nehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13937	RV_8,047.04a yasmā arāsata kṣayaṃ jīvātuṃ ca pracetasaḥ /	yasmai arāsata kṣayam jīvātum ca pracetasaḥ 
SA_GV01_rvh1-10u-13938	RV_8,047.04c manor viśvasya ghed ima ādityā rāya īśate 'nehaso va ūtayaḥ suūtayo va ūtayaḥ //	manoḥ viśvasya gha id ime ādityāḥ rāyaḥ īśate nehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13939	RV_8,047.05a pari ṇo vṛṇajann aghā durgāṇi rathyo yathā /	pari naḥ vṛṇajan aghā durgāṇi rathyaḥ yathā 
SA_GV01_rvh1-10u-13940	RV_8,047.05c syāmed indrasya śarmaṇy ādityānām utāvasy anehaso va ūtayaḥ suūtayo va ūtayaḥ //	syāma id indrasya śarmaṇi ādityānām uta avasi anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13941	RV_8,047.06a parihvṛted anā jano yuṣmādattasya vāyati /	parihvṛtā id anā janaḥ yuṣmādattasya vāyati 
SA_GV01_rvh1-10u-13942	RV_8,047.06c devā adabhram āśa vo yam ādityā ahetanānehaso va ūtayaḥ suūtayo va ūtayaḥ //	devāḥ adabhram āśa vaḥ yam ādityāḥ ahetana anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13943	RV_8,047.07a na taṃ tigmaṃ cana tyajo na drāsad abhi taṃ guru /	na tam tigmam cana tyajaḥ na drāsat abhi tam guru 
SA_GV01_rvh1-10u-13944	RV_8,047.07c yasmā u śarma sapratha ādityāso arādhvam anehaso va ūtayaḥ suūtayo va ūtayaḥ //	yasmai u śarma saprathaḥ ādityāsaḥ arādhvam anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13945	RV_8,047.08a yuṣme devā api ṣmasi yudhyanta iva varmasu /	yuṣme devāḥ api smasi yudhyantaḥ iva varmasu 
SA_GV01_rvh1-10u-13946	RV_8,047.08c yūyam maho na enaso yūyam arbhād uruṣyatānehaso va ūtayaḥ suūtayo va ūtayaḥ //	yūyam mahaḥ naḥ enasaḥ yūyam arbhāt uruṣyata anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13947	RV_8,047.09a aditir na uruṣyatv aditiḥ śarma yacchatu /	aditiḥ naḥ uruṣyatu aditiḥ śarma yacchatu 
SA_GV01_rvh1-10u-13948	RV_8,047.09c mātā mitrasya revato 'ryamṇo varuṇasya cānehaso va ūtayaḥ suūtayo va ūtayaḥ //	mātā mitrasya revataḥ ryamṇaḥ varuṇasya ca anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13949	RV_8,047.10a yad devāḥ śarma śaraṇaṃ yad bhadraṃ yad anāturam /	yat devāḥ śarma śaraṇam yat bhadram yat anāturam 
SA_GV01_rvh1-10u-13950	RV_8,047.10c tridhātu yad varūthyaṃ tad asmāsu vi yantanānehaso va ūtayaḥ suūtayo va ūtayaḥ //	tri dhātu yat varūthyam tat asmāsu vi yantana anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13951	RV_8,047.11a ādityā ava hi khyatādhi kūlād iva spaśaḥ /	ādityāḥ ava hi khyata adhi kūlāt iva spaśaḥ 
SA_GV01_rvh1-10u-13952	RV_8,047.11c sutīrtham arvato yathānu no neṣathā sugam anehaso va ūtayaḥ suūtayo va ūtayaḥ //	su tīrtham arvataḥ yathā anu naḥ neṣatha sugam anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13953	RV_8,047.12a neha bhadraṃ rakṣasvine nāvayai nopayā uta /	na iha bhadram rakṣasvine na avayai na upayai uta 
SA_GV01_rvh1-10u-13954	RV_8,047.12c gave ca bhadraṃ dhenave vīrāya ca śravasyate 'nehaso va ūtayaḥ suūtayo va ūtayaḥ //	gave ca bhadram dhenave vīrāya ca śravasyate nehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13955	RV_8,047.13a yad āvir yad apīcyaṃ devāso asti duṣkṛtam /	yat āvis yat apīcyam devāsaḥ asti duṣkṛtam 
SA_GV01_rvh1-10u-13956	RV_8,047.13c trite tad viśvam āptya āre asmad dadhātanānehaso va ūtayaḥ suūtayo va ūtayaḥ //	trite tat viśvam āptye āre asmat dadhātana anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13957	RV_8,047.14a yac ca goṣu duṣṣvapnyaṃ yac cāsme duhitar divaḥ /	yat ca goṣu duṣṣvapnyam yat ca asme duhitar divaḥ 
SA_GV01_rvh1-10u-13958	RV_8,047.14c tritāya tad vibhāvary āptyāya parā vahānehaso va ūtayaḥ suūtayo va ūtayaḥ //	tritāya tat vibhāvari āptyāya parā vaha anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13959	RV_8,047.15a niṣkaṃ vā ghā kṛṇavate srajaṃ vā duhitar divaḥ /	niṣkam vā gha kṛṇavate srajam vā duhitar divaḥ 
SA_GV01_rvh1-10u-13960	RV_8,047.15c trite duṣṣvapnyaṃ sarvam āptye pari dadmasy anehaso va ūtayaḥ suūtayo va ūtayaḥ //	trite duṣṣvapnyam sarvam āptye pari dadmasi anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13961	RV_8,047.16a tadannāya tadapase tam bhāgam upaseduṣe /	tad annāya tad apase tam bhāgam upaseduṣe 
SA_GV01_rvh1-10u-13962	RV_8,047.16c tritāya ca dvitāya coṣo duṣṣvapnyaṃ vahānehaso va ūtayaḥ suūtayo va ūtayaḥ //	tritāya ca dvitāya ca uṣaḥ duṣṣvapnyam vaha anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13963	RV_8,047.17a yathā kalāṃ yathā śaphaṃ yatha ṛṇaṃ saṃnayāmasi /	yathā kalām yathā śapham yathā ṛṇam saṃnayāmasi 
SA_GV01_rvh1-10u-13964	RV_8,047.17c evā duṣṣvapnyaṃ sarvam āptye saṃ nayāmasy anehaso va ūtayaḥ suūtayo va ūtayaḥ //	eva duṣṣvapnyam sarvam āptye sam nayāmasi anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13965	RV_8,047.18a ajaiṣmādyāsanāma cābhūmānāgaso vayam /	ajaiṣma adya asanāma ca abhūma anāgasaḥ vayam 
SA_GV01_rvh1-10u-13966	RV_8,047.18c uṣo yasmād duṣṣvapnyād abhaiṣmāpa tad ucchatv anehaso va ūtayaḥ suūtayo va ūtayaḥ //	uṣaḥ yasmāt duṣṣvapnyāt abhaiṣma apa tat ucchatu anehasaḥ vaḥ ūtayaḥ su ūtayaḥ vaḥ ūtayaḥ 
SA_GV01_rvh1-10u-13967	RV_8,048.01a svādor abhakṣi vayasaḥ sumedhāḥ svādhyo varivovittarasya /	svādoḥ abhakṣi vayasaḥ sumedhāḥ svādhyaḥ varivaḥ vittarasya 
SA_GV01_rvh1-10u-13968	RV_8,048.01c viśve yaṃ devā uta martyāso madhu bruvanto abhi saṃcaranti //	viśve yam devāḥ uta martyāsaḥ madhu bruvantaḥ abhi saṃcaranti 
SA_GV01_rvh1-10u-13969	RV_8,048.02a antaś ca prāgā aditir bhavāsy avayātā haraso daivyasya /	antar ca prāgāḥ aditiḥ bhavāsi avayātā harasaḥ daivyasya 
SA_GV01_rvh1-10u-13970	RV_8,048.02c indav indrasya sakhyaṃ juṣāṇaḥ śrauṣṭīva dhuram anu rāya ṛdhyāḥ //	indo indrasya sakhyam juṣāṇaḥ śrauṣṭī iva dhuram anu rāyaḥ ṛdhyāḥ 
SA_GV01_rvh1-10u-13971	RV_8,048.03a apāma somam amṛtā abhūmāganma jyotir avidāma devān /	apāma somam amṛtāḥ abhūma aganma jyotiḥ avidāma devān 
SA_GV01_rvh1-10u-13972	RV_8,048.03c kiṃ nūnam asmān kṛṇavad arātiḥ kim u dhūrtir amṛta martyasya //	kim nūnam asmān kṛṇavat arātiḥ kim u dhūrtiḥ amṛta martyasya 
SA_GV01_rvh1-10u-13973	RV_8,048.04a śaṃ no bhava hṛda ā pīta indo piteva soma sūnave suśevaḥ /	śam naḥ bhava hṛde ā pītaḥ indo pitā iva soma sūnave su śevaḥ 
SA_GV01_rvh1-10u-13974	RV_8,048.04c sakheva sakhya uruśaṃsa dhīraḥ pra ṇa āyur jīvase soma tārīḥ //	sakhā iva sakhye uru śaṃsa dhīraḥ pra naḥ āyuḥ jīvase soma tārīḥ 
SA_GV01_rvh1-10u-13975	RV_8,048.05a ime mā pītā yaśasa uruṣyavo rathaṃ na gāvaḥ sam anāha parvasu /	ime mā pītāḥ yaśasaḥ uruṣyavaḥ ratham na gāvaḥ sam anāha parvasu 
SA_GV01_rvh1-10u-13976	RV_8,048.05c te mā rakṣantu visrasaś caritrād uta mā srāmād yavayantv indavaḥ //	te mā rakṣantu visrasaḥ caritrāt uta mā srāmāt yavayantu indavaḥ 
SA_GV01_rvh1-10u-13977	RV_8,048.06a agniṃ na mā mathitaṃ saṃ didīpaḥ pra cakṣaya kṛṇuhi vasyaso naḥ /	agnim na mā mathitam sam didīpaḥ pra cakṣaya kṛṇuhi vasyasaḥ naḥ 
SA_GV01_rvh1-10u-13978	RV_8,048.06c athā hi te mada ā soma manye revāṃ iva pra carā puṣṭim accha //	athā hi te made ā soma manye revān iva pra cara puṣṭim accha 
SA_GV01_rvh1-10u-13979	RV_8,048.07a iṣireṇa te manasā sutasya bhakṣīmahi pitryasyeva rāyaḥ /	iṣireṇa te manasā sutasya bhakṣīmahi pitryasya iva rāyaḥ 
SA_GV01_rvh1-10u-13980	RV_8,048.07c soma rājan pra ṇa āyūṃṣi tārīr ahānīva sūryo vāsarāṇi //	soma rājan pra naḥ āyūṃṣi tārīḥ ahāni iva sūryaḥ vāsarāṇi 
SA_GV01_rvh1-10u-13981	RV_8,048.08a soma rājan mṛḷayā naḥ svasti tava smasi vratyās tasya viddhi /	soma rājan mṛḍaya naḥ svasti tava smasi vratyāḥ tasya viddhi 
SA_GV01_rvh1-10u-13982	RV_8,048.08c alarti dakṣa uta manyur indo mā no aryo anukāmam parā dāḥ //	alarti dakṣaḥ uta manyuḥ indo mā naḥ aryaḥ anukāmam parā dāḥ 
SA_GV01_rvh1-10u-13983	RV_8,048.09a tvaṃ hi nas tanvaḥ soma gopā gātre-gātre niṣasatthā nṛcakṣāḥ /	tvam hi naḥ tanvaḥ soma gopāḥ gātre gātre niṣasattha nṛ cakṣāḥ 
SA_GV01_rvh1-10u-13984	RV_8,048.09c yat te vayam pramināma vratāni sa no mṛḷa suṣakhā deva vasyaḥ //	yat te vayam pramināma vratāni sa naḥ mṛḍa su sakhā deva vasyaḥ 
SA_GV01_rvh1-10u-13985	RV_8,048.10a ṛdūdareṇa sakhyā saceya yo mā na riṣyed dharyaśva pītaḥ /	ṛdūdareṇa sakhyā saceya yaḥ mā na riṣyet hari aśva pītaḥ 
SA_GV01_rvh1-10u-13986	RV_8,048.10c ayaṃ yaḥ somo ny adhāyy asme tasmā indram pratiram emy āyuḥ //	ayam yaḥ somaḥ ni adhāyi asme tasmai indram pratiram emi āyuḥ 
SA_GV01_rvh1-10u-13987	RV_8,048.11a apa tyā asthur anirā amīvā nir atrasan tamiṣīcīr abhaiṣuḥ /	apa tyāḥ asthuḥ anirāḥ amīvāḥ niḥ atrasan tamiṣīcīḥ abhaiṣuḥ 
SA_GV01_rvh1-10u-13988	RV_8,048.11c ā somo asmāṃ aruhad vihāyā aganma yatra pratiranta āyuḥ //	ā somaḥ asmān aruhat vihāyāḥ aganma yatra pratirante āyuḥ 
SA_GV01_rvh1-10u-13989	RV_8,048.12a yo na induḥ pitaro hṛtsu pīto 'martyo martyāṃ āviveśa /	yaḥ naḥ induḥ pitaraḥ hṛtsu pītaḥ martyaḥ martyān āviveśa 
SA_GV01_rvh1-10u-13990	RV_8,048.12c tasmai somāya haviṣā vidhema mṛḷīke asya sumatau syāma //	tasmai somāya haviṣā vidhema mṛḷīke asya sumatau syāma 
SA_GV01_rvh1-10u-13991	RV_8,048.13a tvaṃ soma pitṛbhiḥ saṃvidāno 'nu dyāvāpṛthivī ā tatantha /	tvam soma pitṛbhiḥ saṃvidānaḥ nu dyāvāpṛthivī ā tatantha 
SA_GV01_rvh1-10u-13992	RV_8,048.13c tasmai ta indo haviṣā vidhema vayaṃ syāma patayo rayīṇām //	tasmai te indo haviṣā vidhema vayam syāma patayaḥ rayīṇām 
SA_GV01_rvh1-10u-13993	RV_8,048.14a trātāro devā adhi vocatā no mā no nidrā īśata mota jalpiḥ /	trātāraḥ devāḥ adhi vocata naḥ mā naḥ nidrā īśata mā uta jalpiḥ 
SA_GV01_rvh1-10u-13994	RV_8,048.14c vayaṃ somasya viśvaha priyāsaḥ suvīrāso vidatham ā vadema //	vayam somasya viśvaha priyāsaḥ su vīrāsaḥ vidatham ā vadema 
SA_GV01_rvh1-10u-13995	RV_8,048.15a tvaṃ naḥ soma viśvato vayodhās tvaṃ svarvid ā viśā nṛcakṣāḥ /	tvam naḥ soma viśvatas vayaḥ dhāḥ tvam svar vid ā viśa nṛ cakṣāḥ 
SA_GV01_rvh1-10u-13996	RV_8,048.15c tvaṃ na inda ūtibhiḥ sajoṣāḥ pāhi paścātād uta vā purastāt //	tvam naḥ indo ūtibhiḥ sajoṣāḥ pāhi paścātāt uta vā purastāt 
SA_GV01_rvh1-10u-13997	RV_8,049.01a abhi pra vaḥ surādhasam indram arca yathā vide /	abhi pra vaḥ su rādhasam indram arca yathā vide 
SA_GV01_rvh1-10u-13998	RV_8,049.01c yo jaritṛbhyo maghavā purūvasuḥ sahasreṇeva śikṣati //	yaḥ jaritṛbhyaḥ maghavā purūvasuḥ sahasreṇa iva śikṣati 
SA_GV01_rvh1-10u-13999	RV_8,049.02a śatānīkeva pra jigāti dhṛṣṇuyā hanti vṛtrāṇi dāśuṣe /	śata anīkā iva pra jigāti dhṛṣṇuyā hanti vṛtrāṇi dāśuṣe 
SA_GV01_rvh1-10u-14000	RV_8,049.02c girer iva pra rasā asya pinvire datrāṇi purubhojasaḥ //	gireḥ iva pra rasāḥ asya pinvire datrāṇi puru bhojasaḥ 
SA_GV01_rvh1-10u-14001	RV_8,049.03a ā tvā sutāsa indavo madā ya indra girvaṇaḥ /	ā tvā sutāsaḥ indavaḥ madāḥ ye indra girvaṇaḥ 
SA_GV01_rvh1-10u-14002	RV_8,049.03c āpo na vajrinn anv okyaṃ saraḥ pṛṇanti śūra rādhase //	āpaḥ na vajrin anu okyam saraḥ pṛṇanti śūra rādhase 
SA_GV01_rvh1-10u-14003	RV_8,049.04a anehasam prataraṇaṃ vivakṣaṇam madhvaḥ svādiṣṭham īm piba /	anehasam prataraṇam vivakṣaṇam madhvaḥ svādiṣṭham īm piba 
SA_GV01_rvh1-10u-14004	RV_8,049.04c ā yathā mandasānaḥ kirāsi naḥ pra kṣudreva tmanā dhṛṣat //	ā yathā mandasānaḥ kirāsi naḥ pra kṣudrā iva tmanā dhṛṣat 
SA_GV01_rvh1-10u-14005	RV_8,049.05a ā na stomam upa dravad dhiyāno aśvo na sotṛbhiḥ /	ā naḥ stomam upa dravat dhiyānaḥ aśvaḥ na sotṛbhiḥ 
SA_GV01_rvh1-10u-14006	RV_8,049.05c yaṃ te svadhāvan svadayanti dhenava indra kaṇveṣu rātayaḥ //	yam te svadhāvan svadayanti dhenavaḥ indra kaṇveṣu rātayaḥ 
SA_GV01_rvh1-10u-14007	RV_8,049.06a ugraṃ na vīraṃ namasopa sedima vibhūtim akṣitāvasum /	ugram na vīram namasā upa sedima vibhūtim akṣitāvasum 
SA_GV01_rvh1-10u-14008	RV_8,049.06c udrīva vajrinn avato na siñcate kṣarantīndra dhītayaḥ //	udrī iva vajrin avataḥ na siñcate kṣaranti indra dhītayaḥ 
SA_GV01_rvh1-10u-14009	RV_8,049.07a yad dha nūnaṃ yad vā yajñe yad vā pṛthivyām adhi /	yat ha nūnam yat vā yajñe yat vā pṛthivyām adhi 
SA_GV01_rvh1-10u-14010	RV_8,049.07c ato no yajñam āśubhir mahemata ugra ugrebhir ā gahi //	atas naḥ yajñam āśubhiḥ mahemate ugraḥ ugrebhiḥ ā gahi 
SA_GV01_rvh1-10u-14011	RV_8,049.08a ajirāso harayo ye ta āśavo vātā iva prasakṣiṇaḥ /	ajirāsaḥ harayaḥ ye te āśavaḥ vātāḥ iva prasakṣiṇaḥ 
SA_GV01_rvh1-10u-14012	RV_8,049.08c yebhir apatyam manuṣaḥ parīyase yebhir viśvaṃ svar dṛśe //	yebhiḥ apatyam manuṣaḥ parīyase yebhiḥ viśvam svar dṛśe 
SA_GV01_rvh1-10u-14013	RV_8,049.09a etāvatas ta īmaha indra sumnasya gomataḥ /	etāvataḥ te īmahe indra sumnasya gomataḥ 
SA_GV01_rvh1-10u-14014	RV_8,049.09c yathā prāvo maghavan medhyātithiṃ yathā nīpātithiṃ dhane //	yathā prāvaḥ maghavan medhyātithim yathā nīpātithim dhane 
SA_GV01_rvh1-10u-14015	RV_8,049.10a yathā kaṇve maghavan trasadasyavi yathā pakthe daśavraje /	yathā kaṇve maghavan trasadasyavi yathā pakthe daśavraje 
SA_GV01_rvh1-10u-14016	RV_8,049.10c yathā gośarye asanor ṛjiśvanīndra gomad dhiraṇyavat //	yathā gośarye asanoḥ ṛjiśvani indra gomat hiraṇyavat 
SA_GV01_rvh1-10u-14017	RV_8,050.01a pra su śrutaṃ surādhasam arcā śakram abhiṣṭaye /	pra su śrutam su rādhasam arca śakram abhiṣṭaye 
SA_GV01_rvh1-10u-14018	RV_8,050.01c yaḥ sunvate stuvate kāmyaṃ vasu sahasreṇeva maṃhate //	yaḥ sunvate stuvate kāmyam vasu sahasreṇa iva maṃhate 
SA_GV01_rvh1-10u-14019	RV_8,050.02a śatānīkā hetayo asya duṣṭarā indrasya samiṣo mahīḥ /	śata anīkāḥ hetayaḥ asya duṣṭarāḥ indrasya samiṣaḥ mahīḥ 
SA_GV01_rvh1-10u-14020	RV_8,050.02c girir na bhujmā maghavatsu pinvate yad īṃ sutā amandiṣuḥ //	giriḥ na bhujmā maghavatsu pinvate yat īm sutāḥ amandiṣuḥ 
SA_GV01_rvh1-10u-14021	RV_8,050.03a yad īṃ sutāsa indavo 'bhi priyam amandiṣuḥ /	yat īm sutāsaḥ indavaḥ bhi priyam amandiṣuḥ 
SA_GV01_rvh1-10u-14022	RV_8,050.03c āpo na dhāyi savanam ma ā vaso dughā ivopa dāśuṣe //	āpaḥ na dhāyi savanam me ā vaso dughāḥ iva upa dāśuṣe 
SA_GV01_rvh1-10u-14023	RV_8,050.04a anehasaṃ vo havamānam ūtaye madhvaḥ kṣaranti dhītayaḥ /	anehasam vaḥ havamānam ūtaye madhvaḥ kṣaranti dhītayaḥ 
SA_GV01_rvh1-10u-14024	RV_8,050.04c ā tvā vaso havamānāsa indava upa stotreṣu dadhire //	ā tvā vaso havamānāsaḥ indavaḥ upa stotreṣu dadhire 
SA_GV01_rvh1-10u-14025	RV_8,050.05a ā naḥ some svadhvara iyāno atyo na tośate /	ā naḥ some su adhvare iyānaḥ atyaḥ na tośate 
SA_GV01_rvh1-10u-14026	RV_8,050.05c yaṃ te svadāvan svadanti gūrtayaḥ paure chandayase havam //	yam te sva dāvan svadanti gūrtayaḥ paure chandayase havam 
SA_GV01_rvh1-10u-14027	RV_8,050.06a pra vīram ugraṃ viviciṃ dhanaspṛtaṃ vibhūtiṃ rādhaso mahaḥ /	pra vīram ugram vivicim dhana spṛtam vibhūtim rādhasaḥ mahaḥ 
SA_GV01_rvh1-10u-14028	RV_8,050.06c udrīva vajrinn avato vasutvanā sadā pīpetha dāśuṣe //	udrī iva vajrin avataḥ vasutvanā sadā pīpetha dāśuṣe 
SA_GV01_rvh1-10u-14029	RV_8,050.07a yad dha nūnam parāvati yad vā pṛthivyāṃ divi /	yat ha nūnam parāvati yat vā pṛthivyām divi 
SA_GV01_rvh1-10u-14030	RV_8,050.07c yujāna indra haribhir mahemata ṛṣva ṛṣvebhir ā gahi //	yujānaḥ indra haribhiḥ mahemate ṛṣvaḥ ṛṣvebhiḥ ā gahi 
SA_GV01_rvh1-10u-14031	RV_8,050.08a rathirāso harayo ye te asridha ojo vātasya piprati /	rathirāsaḥ harayaḥ ye te asridhaḥ ojaḥ vātasya piprati 
SA_GV01_rvh1-10u-14032	RV_8,050.08c yebhir ni dasyum manuṣo nighoṣayo yebhiḥ svaḥ parīyase //	yebhiḥ ni dasyum manuṣaḥ nighoṣayaḥ yebhiḥ svar parīyase 
SA_GV01_rvh1-10u-14033	RV_8,050.09a etāvatas te vaso vidyāma śūra navyasaḥ /	etāvataḥ te vaso vidyāma śūra navyasaḥ 
SA_GV01_rvh1-10u-14034	RV_8,050.09c yathā prāva etaśaṃ kṛtvye dhane yathā vaśaṃ daśavraje //	yathā prāvaḥ etaśam kṛtvye dhane yathā vaśam daśavraje 
SA_GV01_rvh1-10u-14035	RV_8,050.10a yathā kaṇve maghavan medhe adhvare dīrghanīthe damūnasi /	yathā kaṇve maghavan medhe adhvare dīrgha nīthe damūnasi 
SA_GV01_rvh1-10u-14036	RV_8,050.10c yathā gośarye asiṣāso adrivo mayi gotraṃ hariśriyam //	yathā gośarye asiṣāsaḥ adrivas mayi gotram hari śriyam 
SA_GV01_rvh1-10u-14037	RV_8,051.01a yathā manau sāṃvaraṇau somam indrāpibaḥ sutam /	yathā manau sāṃvaraṇau somam indra apibaḥ sutam 
SA_GV01_rvh1-10u-14038	RV_8,051.01c nīpātithau maghavan medhyātithau puṣṭigau śruṣṭigau sacā //	nīpātithau maghavan medhyātithau puṣṭigau śruṣṭigau sacā 
SA_GV01_rvh1-10u-14039	RV_8,051.02a pārṣadvāṇaḥ praskaṇvaṃ sam asādayac chayānaṃ jivrim uddhitam /	pārṣadvāṇaḥ praskaṇvam sam asādayat śayānam jivrim uddhitam 
SA_GV01_rvh1-10u-14040	RV_8,051.02c sahasrāṇy asiṣāsad gavām ṛṣis tvoto dasyave vṛkaḥ //	sahasrāṇi asiṣāsat gavām ṛṣiḥ tvotaḥ dasyave vṛkaḥ 
SA_GV01_rvh1-10u-14041	RV_8,051.03a ya ukthebhir na vindhate cikid ya ṛṣicodanaḥ /	yaḥ ukthebhiḥ na vindhate cikit yaḥ ṛṣi codanaḥ 
SA_GV01_rvh1-10u-14042	RV_8,051.03c indraṃ tam acchā vada navyasyā maty ariṣyantaṃ na bhojase //	indram tam acchā vada navyasyā matī a riṣyantam na bhojase 
SA_GV01_rvh1-10u-14043	RV_8,051.04a yasmā arkaṃ saptaśīrṣāṇam ānṛcus tridhātum uttame pade /	yasmai arkam sapta śīrṣāṇam ānṛcuḥ tri dhātum uttame pade 
SA_GV01_rvh1-10u-14044	RV_8,051.04c sa tv imā viśvā bhuvanāni cikradad ād ij janiṣṭa pauṃsyam //	sa tu imā viśvā bhuvanāni cikradat āt id janiṣṭa pauṃsyam 
SA_GV01_rvh1-10u-14045	RV_8,051.05a yo no dātā vasūnām indraṃ taṃ hūmahe vayam /	yaḥ naḥ dātā vasūnām indram tam hūmahe vayam 
SA_GV01_rvh1-10u-14046	RV_8,051.05c vidmā hy asya sumatiṃ navīyasīṃ gamema gomati vraje //	vidma hi asya sumatim navīyasīm gamema gomati vraje 
SA_GV01_rvh1-10u-14047	RV_8,051.06a yasmai tvaṃ vaso dānāya śikṣasi sa rāyas poṣam aśnute /	yasmai tvam vaso dānāya śikṣasi sa rāyaḥ poṣam aśnute 
SA_GV01_rvh1-10u-14048	RV_8,051.06c taṃ tvā vayam maghavann indra girvaṇaḥ sutāvanto havāmahe //	tam tvā vayam maghavan indra girvaṇaḥ sutāvantaḥ havāmahe 
SA_GV01_rvh1-10u-14049	RV_8,051.07a kadā cana starīr asi nendra saścasi dāśuṣe /	kadā cana starīḥ asi na indra saścasi dāśuṣe 
SA_GV01_rvh1-10u-14050	RV_8,051.07c upopen nu maghavan bhūya in nu te dānaṃ devasya pṛcyate //	upa upa id nu maghavan bhūyaḥ id nu te dānam devasya pṛcyate 
SA_GV01_rvh1-10u-14051	RV_8,051.08a pra yo nanakṣe abhy ojasā kriviṃ vadhaiḥ śuṣṇaṃ nighoṣayan /	pra yaḥ nanakṣe abhī ojasā krivim vadhaiḥ śuṣṇam nighoṣayan 
SA_GV01_rvh1-10u-14052	RV_8,051.08c yaded astambhīt prathayann amūṃ divam ād ij janiṣṭa pārthivaḥ //	yadā id astambhīt prathayan amūm divam āt id janiṣṭa pārthivaḥ 
SA_GV01_rvh1-10u-14053	RV_8,051.09a yasyāyaṃ viśva āryo dāsaḥ śevadhipā ariḥ /	yasya ayam viśvaḥ āryaḥ dāsaḥ śevadhi pāḥ ariḥ 
SA_GV01_rvh1-10u-14054	RV_8,051.09c tiraś cid arye ruśame parīravi tubhyet so ajyate rayiḥ //	tiras cit arye ruśame tubhya id saḥ ajyate rayiḥ 
SA_GV01_rvh1-10u-14055	RV_8,051.10a turaṇyavo madhumantaṃ ghṛtaścutaṃ viprāso arkam ānṛcuḥ /	turaṇyavaḥ madhumantam ghṛtaścutam viprāsaḥ arkam ānṛcuḥ 
SA_GV01_rvh1-10u-14056	RV_8,051.10c asme rayiḥ paprathe vṛṣṇyaṃ śavo 'sme suvānāsa indavaḥ //	asme rayiḥ paprathe vṛṣṇyam śavaḥ sme suvānāsaḥ indavaḥ 
SA_GV01_rvh1-10u-14057	RV_8,052.01a yathā manau vivasvati somaṃ śakrāpibaḥ sutam /	yathā manau vivasvati somam śakra apibaḥ sutam 
SA_GV01_rvh1-10u-14058	RV_8,052.01c yathā trite chanda indra jujoṣasy āyau mādayase sacā //	yathā trite chandaḥ indra jujoṣasi āyau mādayase sacā 
SA_GV01_rvh1-10u-14059	RV_8,052.02a pṛṣadhre medhye mātariśvanīndra suvāne amandathāḥ /	pṛṣadhre medhye mātariśvani indra suvāne amandathāḥ 
SA_GV01_rvh1-10u-14060	RV_8,052.02c yathā somaṃ daśaśipre daśoṇye syūmaraśmāv ṛjūnasi //	yathā somam daśaśipre daśoṇye syūmaraśmau ṛjūnasi 
SA_GV01_rvh1-10u-14061	RV_8,052.03a ya ukthā kevalā dadhe yaḥ somaṃ dhṛṣitāpibat /	yaḥ ukthā kevalā dadhe yaḥ somam dhṛṣitā apibat 
SA_GV01_rvh1-10u-14062	RV_8,052.03c yasmai viṣṇus trīṇi padā vicakrama upa mitrasya dharmabhiḥ //	yasmai viṣṇuḥ trīṇi padā vicakrame upa mitrasya dharmabhiḥ 
SA_GV01_rvh1-10u-14063	RV_8,052.04a yasya tvam indra stomeṣu cākano vāje vājiñ chatakrato /	yasya tvam indra stomeṣu cākanaḥ vāje vājim śatakrato 
SA_GV01_rvh1-10u-14064	RV_8,052.04c taṃ tvā vayaṃ sudughām iva goduho juhūmasi śravasyavaḥ //	tam tvā vayam sudughām iva go duhaḥ juhūmasi śravasyavaḥ 
SA_GV01_rvh1-10u-14065	RV_8,052.05a yo no dātā sa naḥ pitā mahāṃ ugra īśānakṛt /	yaḥ naḥ dātā sa naḥ pitā mahān ugraḥ īśāna kṛt 
SA_GV01_rvh1-10u-14066	RV_8,052.05c ayāmann ugro maghavā purūvasur gor aśvasya pra dātu naḥ //	a yāman ugraḥ maghavā purūvasuḥ goḥ aśvasya pra dātu naḥ 
SA_GV01_rvh1-10u-14067	RV_8,052.06a yasmai tvaṃ vaso dānāya maṃhase sa rāyas poṣam invati /	yasmai tvam vaso dānāya maṃhase sa rāyaḥ poṣam invati 
SA_GV01_rvh1-10u-14068	RV_8,052.06c vasūyavo vasupatiṃ śatakratuṃ stomair indraṃ havāmahe //	vasūyavaḥ vasu patim śatakratum stomaiḥ indram havāmahe 
SA_GV01_rvh1-10u-14069	RV_8,052.07a kadā cana pra yucchasy ubhe ni pāsi janmanī /	kadā cana pra yucchasi ubhe ni pāsi janmanī 
SA_GV01_rvh1-10u-14070	RV_8,052.07c turīyāditya havanaṃ ta indriyam ā tasthāv amṛtaṃ divi //	turīya āditya havanam te indriyam ā tasthau amṛtam divi 
SA_GV01_rvh1-10u-14071	RV_8,052.08a yasmai tvam maghavann indra girvaṇaḥ śikṣo śikṣasi dāśuṣe /	yasmai tvam maghavan indra girvaṇaḥ śikṣo śikṣasi dāśuṣe 
SA_GV01_rvh1-10u-14072	RV_8,052.08c asmākaṃ gira uta suṣṭutiṃ vaso kaṇvavac chṛṇudhī havam //	asmākam giraḥ uta suṣṭutim vaso kaṇva vat śṛṇudhi havam 
SA_GV01_rvh1-10u-14073	RV_8,052.09a astāvi manma pūrvyam brahmendrāya vocata /	astāvi manma pūrvyam brahma indrāya vocata 
SA_GV01_rvh1-10u-14074	RV_8,052.09c pūrvīr ṛtasya bṛhatīr anūṣata stotur medhā asṛkṣata //	pūrvīḥ ṛtasya bṛhatīḥ anūṣata stotuḥ medhāḥ asṛkṣata 
SA_GV01_rvh1-10u-14075	RV_8,052.10a sam indro rāyo bṛhatīr adhūnuta saṃ kṣoṇī sam u sūryam /	sam indraḥ rāyaḥ bṛhatīḥ adhūnuta sam kṣoṇī sam sūryam 
SA_GV01_rvh1-10u-14076	RV_8,052.10c saṃ śukrāsaḥ śucayaḥ saṃ gavāśiraḥ somā indram amandiṣuḥ //	sam śukrāsaḥ śucayaḥ sam gavāśiraḥ somāḥ indram amandiṣuḥ 
SA_GV01_rvh1-10u-14077	RV_8,053.01a upamaṃ tvā maghonāṃ jyeṣṭhaṃ ca vṛṣabhāṇām /	upamam tvā maghonām jyeṣṭham ca vṛṣabhāṇām 
SA_GV01_rvh1-10u-14078	RV_8,053.01c pūrbhittamam maghavann indra govidam īśānaṃ rāya īmahe //	pūrbhittamam maghavan indra go vidam īśānam rāyaḥ īmahe 
SA_GV01_rvh1-10u-14079	RV_8,053.02a ya āyuṃ kutsam atithigvam ardayo vāvṛdhāno dive-dive /	yaḥ āyum kutsam atithigvam ardayaḥ vāvṛdhānaḥ dive dive 
SA_GV01_rvh1-10u-14080	RV_8,053.02c taṃ tvā vayaṃ haryaśvaṃ śatakratuṃ vājayanto havāmahe //	tam tvā vayam hari aśvam śatakratum vājayantaḥ havāmahe 
SA_GV01_rvh1-10u-14081	RV_8,053.03a ā no viśveṣāṃ rasam madhvaḥ siñcantv adrayaḥ /	ā naḥ viśveṣām rasam madhvaḥ siñcantu adrayaḥ 
SA_GV01_rvh1-10u-14082	RV_8,053.03c ye parāvati sunvire janeṣv ā ye arvāvatīndavaḥ //	ye parāvati sunvire janeṣu ā ye arvāvati indavaḥ 
SA_GV01_rvh1-10u-14083	RV_8,053.04a viśvā dveṣāṃsi jahi cāva cā kṛdhi viśve sanvantv ā vasu /	viśvā dveṣāṃsi jahi ca ava ca kṛdhi viśve sanvantu ā vasu 
SA_GV01_rvh1-10u-14084	RV_8,053.04c śīṣṭeṣu cit te madirāso aṃśavo yatrā somasya tṛmpasi //	śīṣṭeṣu cit te madirāsaḥ aṃśavaḥ yatra somasya tṛmpasi 
SA_GV01_rvh1-10u-14085	RV_8,053.05a indra nedīya ed ihi mitamedhābhir ūtibhiḥ /	indra nedīyaḥ ā id ihi mita medhābhiḥ ūtibhiḥ 
SA_GV01_rvh1-10u-14086	RV_8,053.05c ā śantama śantamābhir abhiṣṭibhir ā svāpe svāpibhiḥ //	ā śantama śantamābhiḥ abhiṣṭibhiḥ ā su āpe su āpibhiḥ 
SA_GV01_rvh1-10u-14087	RV_8,053.06a ājituraṃ satpatiṃ viśvacarṣaṇiṃ kṛdhi prajāsv ābhagam /	āji turam sat patim viśvacarṣaṇim kṛdhi prajāsu ābhagam 
SA_GV01_rvh1-10u-14088	RV_8,053.06c pra sū tirā śacībhir ye ta ukthinaḥ kratum punata ānuṣak //	pra su tira śacībhiḥ ye te ukthinaḥ kratum punate ānuṣak 
SA_GV01_rvh1-10u-14089	RV_8,053.07a yas te sādhiṣṭho 'vase te syāma bhareṣu te /	yaḥ te sādhiṣṭhaḥ vase te syāma bhareṣu te 
SA_GV01_rvh1-10u-14090	RV_8,053.07c vayaṃ hotrābhir uta devahūtibhiḥ sasavāṃso manāmahe //	vayam hotrābhiḥ uta deva hūtibhiḥ sasavāṃsaḥ manāmahe 
SA_GV01_rvh1-10u-14091	RV_8,053.08a ahaṃ hi te harivo brahma vājayur ājiṃ yāmi sadotibhiḥ /	aham hi te harivas brahma vājayuḥ ājim yāmi sadā ūtibhiḥ 
SA_GV01_rvh1-10u-14092	RV_8,053.08c tvām id eva tam ame sam aśvayur gavyur agre mathīnām //	tvām id eva tam ame sam aśvayuḥ gavyuḥ agre mathīnām 
SA_GV01_rvh1-10u-14093	RV_8,054.01a etat ta indra vīryaṃ gīrbhir gṛṇanti kāravaḥ /	etat te indra vīryam gīrbhiḥ gṛṇanti kāravaḥ 
SA_GV01_rvh1-10u-14094	RV_8,054.01c te stobhanta ūrjam āvan ghṛtaścutam paurāso nakṣan dhītibhiḥ //	te stobhantaḥ ūrjam āvan ghṛtaścutam paurāsaḥ nakṣan dhītibhiḥ 
SA_GV01_rvh1-10u-14095	RV_8,054.02a nakṣanta indram avase sukṛtyayā yeṣāṃ suteṣu mandase /	nakṣante indram avase su kṛtyayā yeṣām suteṣu mandase 
SA_GV01_rvh1-10u-14096	RV_8,054.02c yathā saṃvarte amado yathā kṛśa evāsme indra matsva //	yathā saṃvarte amadaḥ yathā kṛśe eva asme indra matsva 
SA_GV01_rvh1-10u-14097	RV_8,054.03a ā no viśve sajoṣaso devāso gantanopa naḥ /	ā naḥ viśve sajoṣasaḥ devāsaḥ gantana upa naḥ 
SA_GV01_rvh1-10u-14098	RV_8,054.03c vasavo rudrā avase na ā gamañ chṛṇvantu maruto havam //	vasavaḥ rudrāḥ avase naḥ ā gamam śṛṇvantu marutaḥ havam 
SA_GV01_rvh1-10u-14099	RV_8,054.04a pūṣā viṣṇur havanam me sarasvaty avantu sapta sindhavaḥ /	pūṣā viṣṇuḥ havanam me sarasvatī avantu sapta sindhavaḥ 
SA_GV01_rvh1-10u-14100	RV_8,054.04c āpo vātaḥ parvatāso vanaspatiḥ śṛṇotu pṛthivī havam //	āpaḥ vātaḥ parvatāsaḥ vanaspatiḥ śṛṇotu pṛthivī havam 
SA_GV01_rvh1-10u-14101	RV_8,054.05a yad indra rādho asti te māghonam maghavattama /	yat indra rādhaḥ asti te māghonam maghavattama 
SA_GV01_rvh1-10u-14102	RV_8,054.05c tena no bodhi sadhamādyo vṛdhe bhago dānāya vṛtrahan //	tena naḥ bodhi sadhamādyaḥ vṛdhe bhagaḥ dānāya vṛtrahan 
SA_GV01_rvh1-10u-14103	RV_8,054.06a ājipate nṛpate tvam id dhi no vāja ā vakṣi sukrato /	āji pate nṛpate tvam id hi naḥ vāje ā vakṣi su krato 
SA_GV01_rvh1-10u-14104	RV_8,054.06c vītī hotrābhir uta devavītibhiḥ sasavāṃso vi śṛṇvire //	vītī hotrābhiḥ uta deva vītibhiḥ sasavāṃsaḥ vi śṛṇvire 
SA_GV01_rvh1-10u-14105	RV_8,054.07a santi hy arya āśiṣa indra āyur janānām /	santi hi aryaḥ āśiṣaḥ indre āyuḥ janānām 
SA_GV01_rvh1-10u-14106	RV_8,054.07c asmān nakṣasva maghavann upāvase dhukṣasva pipyuṣīm iṣam //	asmān nakṣasva maghavan upa avase dhukṣasva pipyuṣīm iṣam 
SA_GV01_rvh1-10u-14107	RV_8,054.08a vayaṃ ta indra stomebhir vidhema tvam asmākaṃ śatakrato /	vayam te indra stomebhiḥ vidhema tvam asmākam śatakrato 
SA_GV01_rvh1-10u-14108	RV_8,054.08c mahi sthūraṃ śaśayaṃ rādho ahrayam praskaṇvāya ni tośaya //	mahi sthūram śaśayam rādhaḥ ahrayam praskaṇvāya ni tośaya 
SA_GV01_rvh1-10u-14109	RV_8,055.01a bhūrīd indrasya vīryaṃ vy akhyam abhy āyati /	bhūri id indrasya vīryam vi akhyam abhī āyati 
SA_GV01_rvh1-10u-14110	RV_8,055.01c rādhas te dasyave vṛka //	rādhaḥ te dasyave vṛka 
SA_GV01_rvh1-10u-14111	RV_8,055.02a śataṃ śvetāsa ukṣaṇo divi tāro na rocante /	śatam śvetāsaḥ ukṣaṇaḥ divi tāraḥ na rocante 
SA_GV01_rvh1-10u-14112	RV_8,055.02c mahnā divaṃ na tastabhuḥ //	mahnā divam na tastabhuḥ 
SA_GV01_rvh1-10u-14113	RV_8,055.03a śataṃ veṇūñ chataṃ śunaḥ śataṃ carmāṇi mlātāni /	śatam śatam śunaḥ śatam carmāṇi mlātāni 
SA_GV01_rvh1-10u-14114	RV_8,055.03c śatam me balbajastukā aruṣīṇāṃ catuḥśatam //	śatam me balbaja stukāḥ aruṣīṇām catuḥśatam 
SA_GV01_rvh1-10u-14115	RV_8,055.04a sudevā stha kāṇvāyanā vayo-vayo vicarantaḥ /	su devāḥ stha kāṇvāyanāḥ vayaḥ vayaḥ vicarantaḥ 
SA_GV01_rvh1-10u-14116	RV_8,055.04c aśvāso na caṅkramata //	aśvāsaḥ na caṅkramata 
SA_GV01_rvh1-10u-14117	RV_8,055.05a ād it sāptasya carkirann ānūnasya mahi śravaḥ /	āt id sāptasya carkiran anūnasya mahi śravaḥ 
SA_GV01_rvh1-10u-14118	RV_8,055.05c śyāvīr atidhvasan pathaś cakṣuṣā cana saṃnaśe //	śyāvīḥ atidhvasan pathaḥ cakṣuṣā cana saṃnaśe 
SA_GV01_rvh1-10u-14119	RV_8,056.01a prati te dasyave vṛka rādho adarśy ahrayam /	prati te dasyave vṛka rādhaḥ adarśi ahrayam 
SA_GV01_rvh1-10u-14120	RV_8,056.01c dyaur na prathinā śavaḥ //	dyauḥ na prathinā śavaḥ 
SA_GV01_rvh1-10u-14121	RV_8,056.02a daśa mahyam pautakrataḥ sahasrā dasyave vṛkaḥ /	daśa mahyam pautakrataḥ sahasrā dasyave vṛkaḥ 
SA_GV01_rvh1-10u-14122	RV_8,056.02c nityād rāyo amaṃhata //	nityāt rāyaḥ amaṃhata 
SA_GV01_rvh1-10u-14123	RV_8,056.03a śatam me gardabhānāṃ śatam ūrṇāvatīnām /	śatam me gardabhānām śatam ūrṇāvatīnām 
SA_GV01_rvh1-10u-14124	RV_8,056.03c śataṃ dāsāṃ ati srajaḥ //	śatam dāsām ati srajaḥ 
SA_GV01_rvh1-10u-14125	RV_8,056.04a tatro api prāṇīyata pūtakratāyai vyaktā /	tatra u api prāṇīyata pūtakratāyai vyaktā 
SA_GV01_rvh1-10u-14126	RV_8,056.04c aśvānām in na yūthyām //	aśvānām id na yūthyām 
SA_GV01_rvh1-10u-14127	RV_8,056.05a acety agniś cikitur havyavāṭ sa sumadrathaḥ /	aceti agniḥ cikituḥ havyavāṭ sa sumat rathaḥ 
SA_GV01_rvh1-10u-14128	RV_8,056.05c agniḥ śukreṇa śociṣā bṛhat sūro arocata divi sūryo arocata //	agniḥ śukreṇa śociṣā bṛhat sūraḥ arocata divi sūryaḥ arocata 
SA_GV01_rvh1-10u-14129	RV_8,057.01a yuvaṃ devā kratunā pūrvyeṇa yuktā rathena taviṣaṃ yajatrā /	yuvam devā kratunā pūrvyeṇa yuktā rathena taviṣam yajatrā 
SA_GV01_rvh1-10u-14130	RV_8,057.01c āgacchataṃ nāsatyā śacībhir idaṃ tṛtīyaṃ savanam pibāthaḥ //	āgacchatam nāsatyā śacībhiḥ idam tṛtīyam savanam pibāthaḥ 
SA_GV01_rvh1-10u-14131	RV_8,057.02a yuvāṃ devās traya ekādaśāsaḥ satyāḥ satyasya dadṛśe purastāt /	yuvām devāḥ trayaḥ ekādaśāsaḥ satyāḥ satyasya dadṛśe purastāt 
SA_GV01_rvh1-10u-14132	RV_8,057.02c asmākaṃ yajñaṃ savanaṃ juṣāṇā pātaṃ somam aśvinā dīdyagnī //	asmākam yajñam savanam juṣāṇā pātam somam aśvinā dīdi agnī 
SA_GV01_rvh1-10u-14133	RV_8,057.03a panāyyaṃ tad aśvinā kṛtaṃ vāṃ vṛṣabho divo rajasaḥ pṛthivyāḥ /	panāyyam tat aśvinā kṛtam vām vṛṣabhaḥ divaḥ rajasaḥ pṛthivyāḥ 
SA_GV01_rvh1-10u-14134	RV_8,057.03c sahasraṃ śaṃsā uta ye gaviṣṭau sarvāṃ it tāṃ upa yātā pibadhyai //	sahasram śaṃsāḥ uta ye gaviṣṭau sarvām id tām upa yātā pibadhyai 
SA_GV01_rvh1-10u-14135	RV_8,057.04a ayaṃ vām bhāgo nihito yajatremā giro nāsatyopa yātam /	ayam vām bhāgaḥ nihitaḥ yajatrā imāḥ giraḥ nāsatyā upa yātam 
SA_GV01_rvh1-10u-14136	RV_8,057.04c pibataṃ somam madhumantam asme pra dāśvāṃsam avataṃ śacībhiḥ //	pibatam somam madhumantam asme pra dāśvāṃsam avatam śacībhiḥ 
SA_GV01_rvh1-10u-14137	RV_8,058.01a yam ṛtvijo bahudhā kalpayantaḥ sacetaso yajñam imaṃ vahanti /	yam ṛtvijaḥ bahudhā kalpayantaḥ sacetasaḥ yajñam imam vahanti 
SA_GV01_rvh1-10u-14138	RV_8,058.01c yo anūcāno brāhmaṇo yukta āsīt kā svit tatra yajamānasya saṃvit //	yaḥ anūcānaḥ brāhmaṇaḥ yuktaḥ āsīt kā svid tatra yajamānasya saṃvid 
SA_GV01_rvh1-10u-14139	RV_8,058.02a eka evāgnir bahudhā samiddha ekaḥ sūryo viśvam anu prabhūtaḥ /	ekaḥ eva agniḥ bahudhā samiddhaḥ ekaḥ sūryaḥ viśvam anu prabhūtaḥ 
SA_GV01_rvh1-10u-14140	RV_8,058.02c ekaivoṣāḥ sarvam idaṃ vi bhāty ekaṃ vā idaṃ vi babhūva sarvam //	ekā eva uṣāḥ sarvam idam vi bhāti ekam vai idam vi babhūva sarvam 
SA_GV01_rvh1-10u-14141	RV_8,058.03a jyotiṣmantaṃ ketumantaṃ tricakraṃ sukhaṃ rathaṃ suṣadam bhūrivāram /	jyotiṣmantam ketumantam tri cakram sukham ratham suṣadam bhūri vāram 
SA_GV01_rvh1-10u-14142	RV_8,058.03c citrāmaghā yasya yoge 'dhijajñe taṃ vāṃ huve ati riktam pibadhyai //	citrāmaghā yasya yoge tam vām huve ati riktam pibadhyai 
SA_GV01_rvh1-10u-14143	RV_8,059.01a imāni vām bhāgadheyāni sisrata indrāvaruṇā pra mahe suteṣu vām /	imāni vām bhāgadheyāni sisrate indrāvaruṇā pra mahe suteṣu vām 
SA_GV01_rvh1-10u-14144	RV_8,059.01c yajñe-yajñe ha savanā bhuraṇyatho yat sunvate yajamānāya śikṣathaḥ //	yajñeyajñe ha savanā bhuraṇyathaḥ yat sunvate yajamānāya śikṣathaḥ 
SA_GV01_rvh1-10u-14145	RV_8,059.02a niṣṣidhvarīr oṣadhīr āpa āstām indrāvaruṇā mahimānam āśata /	niṣṣidhvarīḥ oṣadhīḥ āpaḥ āstām indrāvaruṇā mahimānam āśata 
SA_GV01_rvh1-10u-14146	RV_8,059.02c yā sisratū rajasaḥ pāre adhvano yayoḥ śatrur nakir ādeva ohate //	yā sisratuḥ rajasaḥ pāre adhvanaḥ yayoḥ śatruḥ nakir ādevaḥ ohate 
SA_GV01_rvh1-10u-14147	RV_8,059.03a satyaṃ tad indrāvaruṇā kṛśasya vām madhva ūrmiṃ duhate sapta vāṇīḥ /	satyam tat indrāvaruṇā kṛśasya vām madhvaḥ ūrmim duhate sapta vāṇīḥ 
SA_GV01_rvh1-10u-14148	RV_8,059.03c tābhir dāśvāṃsam avataṃ śubhas patī yo vām adabdho abhi pāti cittibhiḥ //	tābhiḥ dāśvāṃsam avatam śubhaḥ patī yaḥ vām adabdhaḥ abhi pāti cittibhiḥ 
SA_GV01_rvh1-10u-14149	RV_8,059.04a ghṛtapruṣaḥ saumyā jīradānavaḥ sapta svasāraḥ sadana ṛtasya /	ghṛta pruṣaḥ saumyāḥ jīra dānavaḥ sapta svasāraḥ sadane ṛtasya 
SA_GV01_rvh1-10u-14150	RV_8,059.04c yā ha vām indrāvaruṇā ghṛtaścutas tābhir dhattaṃ yajamānāya śikṣatam //	yāḥ ha vām indrāvaruṇāḥ ghṛtaścutaḥ tābhiḥ dhattam yajamānāya śikṣatam 
SA_GV01_rvh1-10u-14151	RV_8,059.05a avocāma mahate saubhagāya satyaṃ tveṣābhyām mahimānam indriyam /	avocāma mahate saubhagāya satyam tveṣābhyām mahimānam indriyam 
SA_GV01_rvh1-10u-14152	RV_8,059.05c asmān sv indrāvaruṇā ghṛtaścutas tribhiḥ sāptebhir avataṃ śubhas patī //	asmān su indrāvaruṇā ghṛtaścutaḥ tribhiḥ sāptebhiḥ avatam śubhaḥ patī 
SA_GV01_rvh1-10u-14153	RV_8,059.06a indrāvaruṇā yad ṛṣibhyo manīṣāṃ vāco matiṃ śrutam adattam agre /	indrāvaruṇā yat ṛṣibhyaḥ manīṣām vācaḥ matim śrutam adattam agre 
SA_GV01_rvh1-10u-14154	RV_8,059.06c yāni sthānāny asṛjanta dhīrā yajñaṃ tanvānās tapasābhy apaśyam //	yāni sthānāni asṛjanta dhīrāḥ yajñam tanvānāḥ tapasā abhi apaśyam 
SA_GV01_rvh1-10u-14155	RV_8,059.07a indrāvaruṇā saumanasam adṛptaṃ rāyas poṣaṃ yajamāneṣu dhattam /	indrāvaruṇā saumanasam adṛptam rāyaḥ poṣam yajamāneṣu dhattam 
SA_GV01_rvh1-10u-14156	RV_8,059.07c prajām puṣṭim bhūtim asmāsu dhattaṃ dīrghāyutvāya pra tirataṃ na āyuḥ //	prajām puṣṭim bhūtim asmāsu dhattam dīrgha āyu tvāya pra tiratam naḥ āyuḥ 
SA_GV01_rvh1-10u-14157	RV_8,060.01a agna ā yāhy agnibhir hotāraṃ tvā vṛṇīmahe /	agne ā yāhi agnibhiḥ hotāram tvā vṛṇīmahe 
SA_GV01_rvh1-10u-14158	RV_8,060.01c ā tvām anaktu prayatā haviṣmatī yajiṣṭham barhir āsade //	ā tvām anaktu prayatā haviṣmatī yajiṣṭham barhiḥ āsade 
SA_GV01_rvh1-10u-14159	RV_8,060.02a acchā hi tvā sahasaḥ sūno aṅgiraḥ srucaś caranty adhvare /	acchā hi tvā sahasaḥ sūno aṅgiraḥ srucaḥ caranti adhvare 
SA_GV01_rvh1-10u-14160	RV_8,060.02c ūrjo napātaṃ ghṛtakeśam īmahe 'gniṃ yajñeṣu pūrvyam //	ūrjaḥ napātam ghṛta keśam īmahe gnim yajñeṣu pūrvyam 
SA_GV01_rvh1-10u-14161	RV_8,060.03a agne kavir vedhā asi hotā pāvaka yakṣyaḥ /	agne kaviḥ vedhāḥ asi hotā pāvaka yakṣyaḥ 
SA_GV01_rvh1-10u-14162	RV_8,060.03c mandro yajiṣṭho adhvareṣv īḍyo viprebhiḥ śukra manmabhiḥ //	mandraḥ yajiṣṭhaḥ adhvareṣu īḍyaḥ viprebhiḥ śukra manmabhiḥ 
SA_GV01_rvh1-10u-14163	RV_8,060.04a adrogham ā vahośato yaviṣṭhya devāṃ ajasra vītaye /	adrogham ā vaha uśataḥ yaviṣṭhya devān ajasra vītaye 
SA_GV01_rvh1-10u-14164	RV_8,060.04c abhi prayāṃsi sudhitā vaso gahi mandasva dhītibhir hitaḥ //	abhi prayāṃsi sudhitā vaso gahi mandasva dhītibhiḥ hitaḥ 
SA_GV01_rvh1-10u-14165	RV_8,060.05a tvam it saprathā asy agne trātar ṛtas kaviḥ /	tvam id saprathāḥ asi agne trātar kaviḥ 
SA_GV01_rvh1-10u-14166	RV_8,060.05c tvāṃ viprāsaḥ samidhāna dīdiva ā vivāsanti vedhasaḥ //	tvām viprāsaḥ samidhāna dīdivas ā vivāsanti vedhasaḥ 
SA_GV01_rvh1-10u-14167	RV_8,060.06a śocā śociṣṭha dīdihi viśe mayo rāsva stotre mahāṃ asi /	śoca śociṣṭha dīdihi viśe mayaḥ rāsva stotre mahān asi 
SA_GV01_rvh1-10u-14168	RV_8,060.06c devānāṃ śarman mama santu sūrayaḥ śatrūṣāhaḥ svagnayaḥ //	devānām śarman mama santu sūrayaḥ śatrūṣāhaḥ su agnayaḥ 
SA_GV01_rvh1-10u-14169	RV_8,060.07a yathā cid vṛddham atasam agne saṃjūrvasi kṣami /	yathā cit vṛddham atasam agne saṃjūrvasi kṣami 
SA_GV01_rvh1-10u-14170	RV_8,060.07c evā daha mitramaho yo asmadhrug durmanmā kaś ca venati //	eva daha mitra mahas yaḥ asmadhruk durmanmā kaḥ ca venati 
SA_GV01_rvh1-10u-14171	RV_8,060.08a mā no martāya ripave rakṣasvine māghaśaṃsāya rīradhaḥ /	mā naḥ martāya ripave rakṣasvine mā agha śaṃsāya rīradhaḥ 
SA_GV01_rvh1-10u-14172	RV_8,060.08c asredhadbhis taraṇibhir yaviṣṭhya śivebhiḥ pāhi pāyubhiḥ //	a sredhadbhiḥ taraṇibhiḥ yaviṣṭhya śivebhiḥ pāhi pāyubhiḥ 
SA_GV01_rvh1-10u-14173	RV_8,060.09a pāhi no agna ekayā pāhy uta dvitīyayā /	pāhi naḥ agne ekayā pāhi uta dvitīyayā 
SA_GV01_rvh1-10u-14174	RV_8,060.09c pāhi gīrbhis tisṛbhir ūrjām pate pāhi catasṛbhir vaso //	pāhi gīrbhiḥ tisṛbhiḥ ūrjām pate pāhi catasṛbhiḥ vaso 
SA_GV01_rvh1-10u-14175	RV_8,060.10a pāhi viśvasmād rakṣaso arāvṇaḥ pra sma vājeṣu no 'va /	pāhi viśvasmāt rakṣasaḥ arāvṇaḥ pra sma vājeṣu naḥ vaḥ 
SA_GV01_rvh1-10u-14176	RV_8,060.10c tvām id dhi nediṣṭhaṃ devatātaya āpiṃ nakṣāmahe vṛdhe //	tvām id hi nediṣṭham devatātaye āpim nakṣāmahe vṛdhe 
SA_GV01_rvh1-10u-14177	RV_8,060.11a ā no agne vayovṛdhaṃ rayim pāvaka śaṃsyam /	ā naḥ agne vayaḥ vṛdham rayim pāvaka śaṃsyam 
SA_GV01_rvh1-10u-14178	RV_8,060.11c rāsvā ca na upamāte puruspṛhaṃ sunītī svayaśastaram //	rāsvā ca naḥ upamāte puruspṛham su nītī sva yaśastaram 
SA_GV01_rvh1-10u-14179	RV_8,060.12a yena vaṃsāma pṛtanāsu śardhatas taranto arya ādiśaḥ /	yena vaṃsāma pṛtanāsu śardhataḥ tarantaḥ aryaḥ ādiśaḥ 
SA_GV01_rvh1-10u-14180	RV_8,060.12c sa tvaṃ no vardha prayasā śacīvaso jinvā dhiyo vasuvidaḥ //	sa tvam naḥ vardha prayasā śacī vaso jinva dhiyaḥ vasu vidaḥ 
SA_GV01_rvh1-10u-14181	RV_8,060.13a śiśāno vṛṣabho yathāgniḥ śṛṅge davidhvat /	śiśānaḥ vṛṣabhaḥ yathā agniḥ śṛṅge davidhvat 
SA_GV01_rvh1-10u-14182	RV_8,060.13c tigmā asya hanavo na pratidhṛṣe sujambhaḥ sahaso yahuḥ //	tigmāḥ asya hanavaḥ na pratidhṛṣe su jambhaḥ sahasaḥ yahuḥ 
SA_GV01_rvh1-10u-14183	RV_8,060.14a nahi te agne vṛṣabha pratidhṛṣe jambhāso yad vitiṣṭhase /	nahi te agne vṛṣabha pratidhṛṣe jambhāsaḥ yat vitiṣṭhase 
SA_GV01_rvh1-10u-14184	RV_8,060.14c sa tvaṃ no hotaḥ suhutaṃ haviṣ kṛdhi vaṃsvā no vāryā puru //	sa tvam naḥ hotar su hutam haviḥ kṛdhi vaṃsva naḥ vāryā puru 
SA_GV01_rvh1-10u-14185	RV_8,060.15a śeṣe vaneṣu mātroḥ saṃ tvā martāsa indhate /	śeṣe vaneṣu mātroḥ sam tvā martāsaḥ indhate 
SA_GV01_rvh1-10u-14186	RV_8,060.15c atandro havyā vahasi haviṣkṛta ād id deveṣu rājasi //	atandraḥ havyā vahasi haviṣkṛtaḥ āt id deveṣu rājasi 
SA_GV01_rvh1-10u-14187	RV_8,060.16a sapta hotāras tam id īḷate tvāgne sutyajam ahrayam /	sapta hotāraḥ tam id īḍate tvā agne sutyajam ahrayam 
SA_GV01_rvh1-10u-14188	RV_8,060.16c bhinatsy adriṃ tapasā vi śociṣā prāgne tiṣṭha janāṃ ati //	bhinatsi adrim tapasā vi śociṣā pra agne tiṣṭha janān ati 
SA_GV01_rvh1-10u-14189	RV_8,060.17a agnim-agniṃ vo adhriguṃ huvema vṛktabarhiṣaḥ /	agnim agnim vaḥ adhrigum huvema vṛkta barhiṣaḥ 
SA_GV01_rvh1-10u-14190	RV_8,060.17c agniṃ hitaprayasaḥ śaśvatīṣv ā hotāraṃ carṣaṇīnām //	agnim hita prayasaḥ śaśvatīṣu ā hotāram carṣaṇīnām 
SA_GV01_rvh1-10u-14191	RV_8,060.18a ketena śarman sacate suṣāmaṇy agne tubhyaṃ cikitvanā /	ketena śarman sacate suṣāmaṇi agne tubhyam cikitvanā 
SA_GV01_rvh1-10u-14192	RV_8,060.18c iṣaṇyayā naḥ pururūpam ā bhara vājaṃ nediṣṭham ūtaye //	iṣaṇyayā naḥ puru rūpam ā bhara vājam nediṣṭham ūtaye 
SA_GV01_rvh1-10u-14193	RV_8,060.19a agne jaritar viśpatis tepāno deva rakṣasaḥ /	agne jaritar viśpatiḥ tepānaḥ deva rakṣasaḥ 
SA_GV01_rvh1-10u-14194	RV_8,060.19c aproṣivān gṛhapatir mahāṃ asi divas pāyur duroṇayuḥ //	a proṣivān gṛhapatiḥ mahān asi divaḥ pāyuḥ duroṇayuḥ 
SA_GV01_rvh1-10u-14195	RV_8,060.20a mā no rakṣa ā veśīd āghṛṇīvaso mā yātur yātumāvatām /	mā naḥ rakṣaḥ ā veśīt āghṛṇīvaso mā yātuḥ yātumāvatām 
SA_GV01_rvh1-10u-14196	RV_8,060.20c parogavyūty anirām apa kṣudham agne sedha rakṣasvinaḥ //	parogavyūtī anirām apa kṣudham agne sedha rakṣasvinaḥ 
SA_GV01_rvh1-10u-14197	RV_8,061.01a ubhayaṃ śṛṇavac ca na indro arvāg idaṃ vacaḥ /	ubhayam śṛṇavat ca naḥ indraḥ arvāk idam vacaḥ 
SA_GV01_rvh1-10u-14198	RV_8,061.01c satrācyā maghavā somapītaye dhiyā śaviṣṭha ā gamat //	satrācyā maghavā soma pītaye dhiyā śaviṣṭhaḥ ā gamat 
SA_GV01_rvh1-10u-14199	RV_8,061.02a taṃ hi svarājaṃ vṛṣabhaṃ tam ojase dhiṣaṇe niṣṭatakṣatuḥ /	tam hi sva rājam vṛṣabham tam ojase dhiṣaṇe niṣṭatakṣatuḥ 
SA_GV01_rvh1-10u-14200	RV_8,061.02c utopamānām prathamo ni ṣīdasi somakāmaṃ hi te manaḥ //	uta upamānām prathamaḥ ni sīdasi soma kāmam hi te manaḥ 
SA_GV01_rvh1-10u-14201	RV_8,061.03a ā vṛṣasva purūvaso sutasyendrāndhasaḥ /	ā vṛṣasva purūvaso sutasya indra andhasaḥ 
SA_GV01_rvh1-10u-14202	RV_8,061.03c vidmā hi tvā harivaḥ pṛtsu sāsahim adhṛṣṭaṃ cid dadhṛṣvaṇim //	vidma hi tvā harivas pṛtsu sāsahim adhṛṣṭam cit dadhṛṣvaṇim 
SA_GV01_rvh1-10u-14203	RV_8,061.04a aprāmisatya maghavan tathed asad indra kratvā yathā vaśaḥ /	aprāmisatya maghavan tathā id asat indra kratvā yathā vaśaḥ 
SA_GV01_rvh1-10u-14204	RV_8,061.04c sanema vājaṃ tava śiprinn avasā makṣū cid yanto adrivaḥ //	sanema vājam tava śiprin avasā makṣū cit yantaḥ adrivas 
SA_GV01_rvh1-10u-14205	RV_8,061.05a śagdhy ū ṣu śacīpata indra viśvābhir ūtibhiḥ /	śagdhi u su śacīpate indra viśvābhiḥ ūtibhiḥ 
SA_GV01_rvh1-10u-14206	RV_8,061.05c bhagaṃ na hi tvā yaśasaṃ vasuvidam anu śūra carāmasi //	bhagam na hi tvā yaśasam vasu vidam anu śūra carāmasi 
SA_GV01_rvh1-10u-14207	RV_8,061.06a pauro aśvasya purukṛd gavām asy utso deva hiraṇyayaḥ /	pauraḥ aśvasya puru kṛt gavām asi utsaḥ deva hiraṇyayaḥ 
SA_GV01_rvh1-10u-14208	RV_8,061.06c nakir hi dānam parimardhiṣat tve yad-yad yāmi tad ā bhara //	nakir hi dānam parimardhiṣat tve yat yat yāmi tat ā bhara 
SA_GV01_rvh1-10u-14209	RV_8,061.07a tvaṃ hy ehi cerave vidā bhagaṃ vasuttaye /	tvam hi ehi cerave vida bhagam vasuttaye 
SA_GV01_rvh1-10u-14210	RV_8,061.07c ud vāvṛṣasva maghavan gaviṣṭaya ud indrāśvamiṣṭaye //	ud vāvṛṣasva maghavan gaviṣṭaye ud indra aśvamiṣṭaye 
SA_GV01_rvh1-10u-14211	RV_8,061.08a tvam purū sahasrāṇi śatāni ca yūthā dānāya maṃhase /	tvam purū sahasrāṇi śatāni ca yūthā dānāya maṃhase 
SA_GV01_rvh1-10u-14212	RV_8,061.08c ā purandaraṃ cakṛma vipravacasa indraṃ gāyanto 'vase //	ā purandaram cakṛma vipra vacasaḥ indram gāyantaḥ vase 
SA_GV01_rvh1-10u-14213	RV_8,061.09a avipro vā yad avidhad vipro vendra te vacaḥ /	a vipraḥ vā yat avidhat vipraḥ vā indra te vacaḥ 
SA_GV01_rvh1-10u-14214	RV_8,061.09c sa pra mamandat tvāyā śatakrato prācāmanyo ahaṃsana //	sa pra mamandat tvāyā śatakrato prācāmanyo ahaṃsana 
SA_GV01_rvh1-10u-14215	RV_8,061.10a ugrabāhur mrakṣakṛtvā purandaro yadi me śṛṇavad dhavam /	ugra bāhuḥ mrakṣa kṛtvā purandaraḥ yadi me śṛṇavat dhavam 
SA_GV01_rvh1-10u-14216	RV_8,061.10c vasūyavo vasupatiṃ śatakratuṃ stomair indraṃ havāmahe //	vasūyavaḥ vasu patim śatakratum stomaiḥ indram havāmahe 
SA_GV01_rvh1-10u-14217	RV_8,061.11a na pāpāso manāmahe nārāyāso na jaḷhavaḥ /	na pāpāsaḥ manāmahe na arāyāsaḥ na jaḷhavaḥ 
SA_GV01_rvh1-10u-14218	RV_8,061.11c yad in nv indraṃ vṛṣaṇaṃ sacā sute sakhāyaṃ kṛṇavāmahai //	yat id nu indram vṛṣaṇam sacā sute sakhāyam kṛṇavāmahai 
SA_GV01_rvh1-10u-14219	RV_8,061.12a ugraṃ yuyujma pṛtanāsu sāsahim ṛṇakātim adābhyam /	ugram yuyujma pṛtanāsu sāsahim ṛṇakātim adābhyam 
SA_GV01_rvh1-10u-14220	RV_8,061.12c vedā bhṛmaṃ cit sanitā rathītamo vājinaṃ yam id ū naśat //	veda bhṛmam cit sanitā rathītamaḥ vājinam yam id u naśat 
SA_GV01_rvh1-10u-14221	RV_8,061.13a yata indra bhayāmahe tato no abhayaṃ kṛdhi /	yatas indra bhayāmahe tatas naḥ abhayam kṛdhi 
SA_GV01_rvh1-10u-14222	RV_8,061.13c maghavañ chagdhi tava tan na ūtibhir vi dviṣo vi mṛdho jahi //	maghavan śagdhi tava tat naḥ ūtibhiḥ vi dviṣaḥ vi mṛdhaḥ jahi 
SA_GV01_rvh1-10u-14223	RV_8,061.14a tvaṃ hi rādhaspate rādhaso mahaḥ kṣayasyāsi vidhataḥ /	tvam hi rādhaspate rādhasaḥ mahaḥ kṣayasya asi vidhataḥ 
SA_GV01_rvh1-10u-14224	RV_8,061.14c taṃ tvā vayam maghavann indra girvaṇaḥ sutāvanto havāmahe //	tam tvā vayam maghavan indra girvaṇaḥ sutāvantaḥ havāmahe 
SA_GV01_rvh1-10u-14225	RV_8,061.15a indra spaḷ uta vṛtrahā paraspā no vareṇyaḥ /	indra spaṣ uta vṛtrahā paraspāḥ naḥ vareṇyaḥ 
SA_GV01_rvh1-10u-14226	RV_8,061.15c sa no rakṣiṣac caramaṃ sa madhyamaṃ sa paścāt pātu naḥ puraḥ //	sa naḥ rakṣiṣat caramam sa madhyamam sa paścāt pātu naḥ puras 
SA_GV01_rvh1-10u-14227	RV_8,061.16a tvaṃ naḥ paścād adharād uttarāt pura indra ni pāhi viśvataḥ /	tvam naḥ paścāt adharāt uttarāt puras indra ni pāhi viśvatas 
SA_GV01_rvh1-10u-14228	RV_8,061.16c āre asmat kṛṇuhi daivyam bhayam āre hetīr adevīḥ //	āre asmat kṛṇuhi daivyam bhayam āre hetīḥ adevīḥ 
SA_GV01_rvh1-10u-14229	RV_8,061.17a adyādyā śvaḥ-śva indra trāsva pare ca naḥ /	adya adya śvas śvas indra trāsva pare ca naḥ 
SA_GV01_rvh1-10u-14230	RV_8,061.17c viśvā ca no jaritṝn satpate ahā divā naktaṃ ca rakṣiṣaḥ //	viśvā ca naḥ jaritṝn satpate ahā divā naktam ca rakṣiṣaḥ 
SA_GV01_rvh1-10u-14231	RV_8,061.18a prabhaṅgī śūro maghavā tuvīmaghaḥ sammiślo viryāya kam /	prabhaṅgī śūraḥ maghavā tuvīmaghaḥ sammiślaḥ viryāya kam 
SA_GV01_rvh1-10u-14232	RV_8,061.18c ubhā te bāhū vṛṣaṇā śatakrato ni yā vajram mimikṣatuḥ //	ubhā te bāhū vṛṣaṇā śatakrato ni yā vajram mimikṣatuḥ 
SA_GV01_rvh1-10u-14233	RV_8,062.01a pro asmā upastutim bharatā yaj jujoṣati /	pra u asmai upastutim bharata yat jujoṣati 
SA_GV01_rvh1-10u-14234	RV_8,062.01c ukthair indrasya māhinaṃ vayo vardhanti somino bhadrā indrasya rātayaḥ //	ukthaiḥ indrasya māhinam vayaḥ vardhanti sominaḥ bhadrāḥ indrasya rātayaḥ 
SA_GV01_rvh1-10u-14235	RV_8,062.02a ayujo asamo nṛbhir ekaḥ kṛṣṭīr ayāsyaḥ /	ayujaḥ asamaḥ nṛbhiḥ ekaḥ kṛṣṭīḥ ayāsyaḥ 
SA_GV01_rvh1-10u-14236	RV_8,062.02c pūrvīr ati pra vāvṛdhe viśvā jātāny ojasā bhadrā indrasya rātayaḥ //	pūrvīḥ ati pra vāvṛdhe viśvā jātāni ojasā bhadrāḥ indrasya rātayaḥ 
SA_GV01_rvh1-10u-14237	RV_8,062.03a ahitena cid arvatā jīradānuḥ siṣāsati /	a hitena cit arvatā jīra dānuḥ siṣāsati 
SA_GV01_rvh1-10u-14238	RV_8,062.03c pravācyam indra tat tava vīryāṇi kariṣyato bhadrā indrasya rātayaḥ //	pravācyam indra tat tava vīryāṇi kariṣyataḥ bhadrāḥ indrasya rātayaḥ 
SA_GV01_rvh1-10u-14239	RV_8,062.04a ā yāhi kṛṇavāma ta indra brahmāṇi vardhanā /	ā yāhi kṛṇavāma te indra brahmāṇi vardhanā 
SA_GV01_rvh1-10u-14240	RV_8,062.04c yebhiḥ śaviṣṭha cākano bhadram iha śravasyate bhadrā indrasya rātayaḥ //	yebhiḥ śaviṣṭha cākanaḥ bhadram iha śravasyate bhadrāḥ indrasya rātayaḥ 
SA_GV01_rvh1-10u-14241	RV_8,062.05a dhṛṣataś cid dhṛṣan manaḥ kṛṇoṣīndra yat tvam /	dhṛṣataḥ cit dhṛṣat manaḥ kṛṇoṣi indra yat tvam 
SA_GV01_rvh1-10u-14242	RV_8,062.05c tīvraiḥ somaiḥ saparyato namobhiḥ pratibhūṣato bhadrā indrasya rātayaḥ //	tīvraiḥ somaiḥ saparyataḥ namobhiḥ pratibhūṣataḥ bhadrāḥ indrasya rātayaḥ 
SA_GV01_rvh1-10u-14243	RV_8,062.06a ava caṣṭa ṛcīṣamo 'vatāṃ iva mānuṣaḥ /	ava caṣṭe ṛcīṣamaḥ vatām iva mānuṣaḥ 
SA_GV01_rvh1-10u-14244	RV_8,062.06c juṣṭvī dakṣasya sominaḥ sakhāyaṃ kṛṇute yujam bhadrā indrasya rātayaḥ //	juṣṭvī dakṣasya sominaḥ sakhāyam kṛṇute yujam bhadrāḥ indrasya rātayaḥ 
SA_GV01_rvh1-10u-14245	RV_8,062.07a viśve ta indra vīryaṃ devā anu kratuṃ daduḥ /	viśve te indra vīryam devāḥ anu kratum daduḥ 
SA_GV01_rvh1-10u-14246	RV_8,062.07c bhuvo viśvasya gopatiḥ puruṣṭuta bhadrā indrasya rātayaḥ //	bhuvaḥ viśvasya gopatiḥ puruṣṭuta bhadrāḥ indrasya rātayaḥ 
SA_GV01_rvh1-10u-14247	RV_8,062.08a gṛṇe tad indra te śava upamaṃ devatātaye /	gṛṇe tat indra te śavaḥ upamam devatātaye 
SA_GV01_rvh1-10u-14248	RV_8,062.08c yad dhaṃsi vṛtram ojasā śacīpate bhadrā indrasya rātayaḥ //	yat haṃsi vṛtram ojasā śacīpate bhadrāḥ indrasya rātayaḥ 
SA_GV01_rvh1-10u-14249	RV_8,062.09a samaneva vapuṣyataḥ kṛṇavan mānuṣā yugā /	samanā iva vapuṣyataḥ kṛṇavat mānuṣā yugā 
SA_GV01_rvh1-10u-14250	RV_8,062.09c vide tad indraś cetanam adha śruto bhadrā indrasya rātayaḥ //	vide tat indraḥ cetanam adha śrutaḥ bhadrāḥ indrasya rātayaḥ 
SA_GV01_rvh1-10u-14251	RV_8,062.10a uj jātam indra te śava ut tvām ut tava kratum /	ud jātam indra te śavaḥ ud tvām ud tava kratum 
SA_GV01_rvh1-10u-14252	RV_8,062.10c bhūrigo bhūri vāvṛdhur maghavan tava śarmaṇi bhadrā indrasya rātayaḥ //	bhūrigo bhūri vāvṛdhuḥ maghavan tava śarmaṇi bhadrāḥ indrasya rātayaḥ 
SA_GV01_rvh1-10u-14253	RV_8,062.11a ahaṃ ca tvaṃ ca vṛtrahan saṃ yujyāva sanibhya ā /	aham ca tvam ca vṛtrahan sam yujyāva sanibhyaḥ ā 
SA_GV01_rvh1-10u-14254	RV_8,062.11c arātīvā cid adrivo 'nu nau śūra maṃsate bhadrā indrasya rātayaḥ //	arātīvā cit adrivas nu nau śūra maṃsate bhadrāḥ indrasya rātayaḥ 
SA_GV01_rvh1-10u-14255	RV_8,062.12a satyam id vā u taṃ vayam indraṃ stavāma nānṛtam /	satyam id vai u tam vayam indram stavāma na anṛtam 
SA_GV01_rvh1-10u-14256	RV_8,062.12c mahāṃ asunvato vadho bhūri jyotīṃṣi sunvato bhadrā indrasya rātayaḥ //	mahān a sunvataḥ vadhaḥ bhūri jyotīṃṣi sunvataḥ bhadrāḥ indrasya rātayaḥ 
SA_GV01_rvh1-10u-14257	RV_8,063.01a sa pūrvyo mahānāṃ venaḥ kratubhir ānaje /	sa pūrvyaḥ mahānām venaḥ kratubhiḥ ānaje 
SA_GV01_rvh1-10u-14258	RV_8,063.01c yasya dvārā manuṣ pitā deveṣu dhiya ānaje //	yasya dvārā manuḥ pitā deveṣu dhiyaḥ ānaje 
SA_GV01_rvh1-10u-14259	RV_8,063.02a divo mānaṃ not sadan somapṛṣṭhāso adrayaḥ /	divaḥ mānam na ud sadan soma pṛṣṭhāsaḥ adrayaḥ 
SA_GV01_rvh1-10u-14260	RV_8,063.02c ukthā brahma ca śaṃsyā //	ukthā brahma ca śaṃsyā 
SA_GV01_rvh1-10u-14261	RV_8,063.03a sa vidvāṃ aṅgirobhya indro gā avṛṇod apa /	sa vidvān aṅgirobhyaḥ indraḥ gāḥ avṛṇot apa 
SA_GV01_rvh1-10u-14262	RV_8,063.03c stuṣe tad asya pauṃsyam //	stuṣe tat asya pauṃsyam 
SA_GV01_rvh1-10u-14263	RV_8,063.04a sa pratnathā kavivṛdha indro vākasya vakṣaṇiḥ /	sa pratnathā kavi vṛdhaḥ indraḥ vākasya vakṣaṇiḥ 
SA_GV01_rvh1-10u-14264	RV_8,063.04c śivo arkasya homany asmatrā gantv avase //	śivaḥ arkasya homani asmatrā gantu avase 
SA_GV01_rvh1-10u-14265	RV_8,063.05a ād ū nu te anu kratuṃ svāhā varasya yajyavaḥ /	āt u nu te anu kratum svāhā varasya yajyavaḥ 
SA_GV01_rvh1-10u-14266	RV_8,063.05c śvātram arkā anūṣatendra gotrasya dāvane //	śvātram arkāḥ anūṣata indra gotrasya dāvane 
SA_GV01_rvh1-10u-14267	RV_8,063.06a indre viśvāni vīryā kṛtāni kartvāni ca /	indre viśvāni vīryā kṛtāni kartvāni ca 
SA_GV01_rvh1-10u-14268	RV_8,063.06c yam arkā adhvaraṃ viduḥ //	yam arkāḥ adhvaram viduḥ 
SA_GV01_rvh1-10u-14269	RV_8,063.07a yat pāñcajanyayā viśendre ghoṣā asṛkṣata /	yat pāñcajanyayā viśā indre ghoṣāḥ asṛkṣata 
SA_GV01_rvh1-10u-14270	RV_8,063.07c astṛṇād barhaṇā vipo 'ryo mānasya sa kṣayaḥ //	astṛṇāt barhaṇā vipaḥ ryaḥ mānasya sa kṣayaḥ 
SA_GV01_rvh1-10u-14271	RV_8,063.08a iyam u te anuṣṭutiś cakṛṣe tāni pauṃsyā /	iyam u te anuṣṭutiḥ cakṛṣe tāni pauṃsyā 
SA_GV01_rvh1-10u-14272	RV_8,063.08c prāvaś cakrasya vartanim //	prāvaḥ cakrasya vartanim 
SA_GV01_rvh1-10u-14273	RV_8,063.09a asya vṛṣṇo vyodana uru kramiṣṭa jīvase /	asya vṛṣṇaḥ vi odanaḥ uru kramiṣṭa jīvase 
SA_GV01_rvh1-10u-14274	RV_8,063.09c yavaṃ na paśva ā dade //	yavam na paśve ā dade 
SA_GV01_rvh1-10u-14275	RV_8,063.10a tad dadhānā avasyavo yuṣmābhir dakṣapitaraḥ /	tat dadhānāḥ avasyavaḥ yuṣmābhiḥ dakṣa pitaraḥ 
SA_GV01_rvh1-10u-14276	RV_8,063.10c syāma marutvato vṛdhe //	syāma marutvataḥ vṛdhe 
SA_GV01_rvh1-10u-14277	RV_8,063.11a baḷ ṛtviyāya dhāmna ṛkvabhiḥ śūra nonumaḥ /	baṭ ṛtviyāya dhāmnaḥ ṛkvabhiḥ śūra nonumaḥ 
SA_GV01_rvh1-10u-14278	RV_8,063.11c jeṣāmendra tvayā yujā //	jeṣāma indra tvayā yujā 
SA_GV01_rvh1-10u-14279	RV_8,063.12a asme rudrā mehanā parvatāso vṛtrahatye bharahūtau sajoṣāḥ /	asme rudrāḥ mehanā parvatāsaḥ vṛtra hatye bhara hūtau sajoṣāḥ 
SA_GV01_rvh1-10u-14280	RV_8,063.12c yaḥ śaṃsate stuvate dhāyi pajra indrajyeṣṭhā asmāṃ avantu devāḥ //	yaḥ śaṃsate stuvate dhāyi pajraḥ indra jyeṣṭhāḥ asmān avantu devāḥ 
SA_GV01_rvh1-10u-14281	RV_8,064.01a ut tvā mandantu stomāḥ kṛṇuṣva rādho adrivaḥ /	ud tvā mandantu stomāḥ kṛṇuṣva rādhaḥ adrivas 
SA_GV01_rvh1-10u-14282	RV_8,064.01c ava brahmadviṣo jahi //	ava brahma dviṣaḥ jahi 
SA_GV01_rvh1-10u-14283	RV_8,064.02a padā paṇīṃr arādhaso ni bādhasva mahāṃ asi /	padā paṇīṃr arādhasaḥ ni bādhasva mahān asi 
SA_GV01_rvh1-10u-14284	RV_8,064.02c nahi tvā kaś cana prati //	nahi tvā kaḥ cana prati 
SA_GV01_rvh1-10u-14285	RV_8,064.03a tvam īśiṣe sutānām indra tvam asutānām /	tvam īśiṣe sutānām indra tvam a sutānām 
SA_GV01_rvh1-10u-14286	RV_8,064.03c tvaṃ rājā janānām //	tvam rājā janānām 
SA_GV01_rvh1-10u-14287	RV_8,064.04a ehi prehi kṣayo divy āghoṣañ carṣaṇīnām /	ehi prehi kṣayaḥ divi āghoṣam carṣaṇīnām 
SA_GV01_rvh1-10u-14288	RV_8,064.04c obhe pṛṇāsi rodasī //	ā ubhe pṛṇāsi rodasī 
SA_GV01_rvh1-10u-14289	RV_8,064.05a tyaṃ cit parvataṃ giriṃ śatavantaṃ sahasriṇam /	tyam cit parvatam girim śatavantam sahasriṇam 
SA_GV01_rvh1-10u-14290	RV_8,064.05c vi stotṛbhyo rurojitha //	vi stotṛbhyaḥ rurojitha 
SA_GV01_rvh1-10u-14291	RV_8,064.06a vayam u tvā divā sute vayaṃ naktaṃ havāmahe /	vayam u tvā divā sute vayam naktam havāmahe 
SA_GV01_rvh1-10u-14292	RV_8,064.06c asmākaṃ kāmam ā pṛṇa //	asmākam kāmam ā pṛṇa 
SA_GV01_rvh1-10u-14293	RV_8,064.07a kva sya vṛṣabho yuvā tuvigrīvo anānataḥ /	kva sya vṛṣabhaḥ yuvā tuvi grīvaḥ an ānataḥ 
SA_GV01_rvh1-10u-14294	RV_8,064.07c brahmā kas taṃ saparyati //	brahmā kaḥ tam saparyati 
SA_GV01_rvh1-10u-14295	RV_8,064.08a kasya svit savanaṃ vṛṣā jujuṣvāṃ ava gacchati /	kasya svid savanam vṛṣā jujuṣvān ava gacchati 
SA_GV01_rvh1-10u-14296	RV_8,064.08c indraṃ ka u svid ā cake //	indram kaḥ u svid ā cake 
SA_GV01_rvh1-10u-14297	RV_8,064.09a kaṃ te dānā asakṣata vṛtrahan kaṃ suvīryā /	kam te dānā asakṣata vṛtrahan kam su vīryā 
SA_GV01_rvh1-10u-14298	RV_8,064.09c ukthe ka u svid antamaḥ //	ukthe kaḥ u svid antamaḥ 
SA_GV01_rvh1-10u-14299	RV_8,064.10a ayaṃ te mānuṣe jane somaḥ pūruṣu sūyate /	ayam te mānuṣe jane somaḥ pūruṣu sūyate 
SA_GV01_rvh1-10u-14300	RV_8,064.10c tasyehi pra dravā piba //	tasya ihi pra drava piba 
SA_GV01_rvh1-10u-14301	RV_8,064.11a ayaṃ te śaryaṇāvati suṣomāyām adhi priyaḥ /	ayam te śaryaṇāvati suṣomāyām adhi priyaḥ 
SA_GV01_rvh1-10u-14302	RV_8,064.11c ārjīkīye madintamaḥ //	ārjīkīye madintamaḥ 
SA_GV01_rvh1-10u-14303	RV_8,064.12a tam adya rādhase mahe cārum madāya ghṛṣvaye /	tam adya rādhase mahe cārum madāya ghṛṣvaye 
SA_GV01_rvh1-10u-14304	RV_8,064.12c ehīm indra dravā piba //	ehi īm indra drava piba 
SA_GV01_rvh1-10u-14305	RV_8,065.01a yad indra prāg apāg udaṅ nyag vā hūyase nṛbhiḥ /	yat indra prāk apāk udak nyak vā hūyase nṛbhiḥ 
SA_GV01_rvh1-10u-14306	RV_8,065.01c ā yāhi tūyam āśubhiḥ //	ā yāhi tūyam āśubhiḥ 
SA_GV01_rvh1-10u-14307	RV_8,065.02a yad vā prasravaṇe divo mādayāse svarṇare /	yat vā prasravaṇe divaḥ mādayāse svarṇare 
SA_GV01_rvh1-10u-14308	RV_8,065.02c yad vā samudre andhasaḥ //	yat vā samudre andhasaḥ 
SA_GV01_rvh1-10u-14309	RV_8,065.03a ā tvā gīrbhir mahām uruṃ huve gām iva bhojase /	ā tvā gīrbhiḥ mahām urum huve gām iva bhojase 
SA_GV01_rvh1-10u-14310	RV_8,065.03c indra somasya pītaye //	indra somasya pītaye 
SA_GV01_rvh1-10u-14311	RV_8,065.04a ā ta indra mahimānaṃ harayo deva te mahaḥ /	ā te indra mahimānam harayaḥ deva te mahaḥ 
SA_GV01_rvh1-10u-14312	RV_8,065.04c rathe vahantu bibhrataḥ //	rathe vahantu bibhrataḥ 
SA_GV01_rvh1-10u-14313	RV_8,065.05a indra gṛṇīṣa u stuṣe mahāṃ ugra īśānakṛt /	indra gṛṇīṣe u stuṣe mahān ugraḥ īśāna kṛt 
SA_GV01_rvh1-10u-14314	RV_8,065.05c ehi naḥ sutam piba //	ehi naḥ sutam piba 
SA_GV01_rvh1-10u-14315	RV_8,065.06a sutāvantas tvā vayam prayasvanto havāmahe /	sutāvantaḥ tvā vayam prayasvantaḥ havāmahe 
SA_GV01_rvh1-10u-14316	RV_8,065.06c idaṃ no barhir āsade //	idam naḥ barhiḥ āsade 
SA_GV01_rvh1-10u-14317	RV_8,065.07a yac cid dhi śaśvatām asīndra sādhāraṇas tvam /	yat cit hi śaśvatām asi indra sādhāraṇaḥ tvam 
SA_GV01_rvh1-10u-14318	RV_8,065.07c taṃ tvā vayaṃ havāmahe //	tam tvā vayam havāmahe 
SA_GV01_rvh1-10u-14319	RV_8,065.08a idaṃ te somyam madhv adhukṣann adribhir naraḥ /	idam te somyam madhu adhukṣan adribhiḥ naraḥ 
SA_GV01_rvh1-10u-14320	RV_8,065.08c juṣāṇa indra tat piba //	juṣāṇaḥ indra tat piba 
SA_GV01_rvh1-10u-14321	RV_8,065.09a viśvāṃ aryo vipaścito 'ti khyas tūyam ā gahi /	viśvān aryaḥ vipaścitaḥ ti khyaḥ tūyam ā gahi 
SA_GV01_rvh1-10u-14322	RV_8,065.09c asme dhehi śravo bṛhat //	asme dhehi śravaḥ bṛhat 
SA_GV01_rvh1-10u-14323	RV_8,065.10a dātā me pṛṣatīnāṃ rājā hiraṇyavīnām /	dātā me pṛṣatīnām rājā hiraṇyavīnām 
SA_GV01_rvh1-10u-14324	RV_8,065.10c mā devā maghavā riṣat //	mā devāḥ maghavā riṣat 
SA_GV01_rvh1-10u-14325	RV_8,065.11a sahasre pṛṣatīnām adhi ścandram bṛhat pṛthu /	sahasre pṛṣatīnām adhi ścandram bṛhat pṛthu 
SA_GV01_rvh1-10u-14326	RV_8,065.11c śukraṃ hiraṇyam ā dade //	śukram hiraṇyam ā dade 
SA_GV01_rvh1-10u-14327	RV_8,065.12a napāto durgahasya me sahasreṇa surādhasaḥ /	napātaḥ durgahasya me sahasreṇa su rādhasaḥ 
SA_GV01_rvh1-10u-14328	RV_8,065.12c śravo deveṣv akrata //	śravaḥ deveṣu akrata 
SA_GV01_rvh1-10u-14329	RV_8,066.01a tarobhir vo vidadvasum indraṃ sabādha ūtaye /	tarobhiḥ vaḥ vidadvasum indram sabādhas ūtaye 
SA_GV01_rvh1-10u-14330	RV_8,066.01c bṛhad gāyantaḥ sutasome adhvare huve bharaṃ na kāriṇam //	bṛhat gāyantaḥ suta some adhvare huve bharam na kāriṇam 
SA_GV01_rvh1-10u-14331	RV_8,066.02a na yaṃ dudhrā varante na sthirā muro made suśipram andhasaḥ /	na yam dudhrāḥ varante na sthirāḥ muraḥ made su śipram andhasaḥ 
SA_GV01_rvh1-10u-14332	RV_8,066.02c ya ādṛtyā śaśamānāya sunvate dātā jaritra ukthyam //	yaḥ ādṛtya śaśamānāya sunvate dātā jaritre ukthyam 
SA_GV01_rvh1-10u-14333	RV_8,066.03a yaḥ śakro mṛkṣo aśvyo yo vā kījo hiraṇyayaḥ /	yaḥ śakraḥ mṛkṣaḥ aśvyaḥ yaḥ vā kījaḥ hiraṇyayaḥ 
SA_GV01_rvh1-10u-14334	RV_8,066.03c sa ūrvasya rejayaty apāvṛtim indro gavyasya vṛtrahā //	saḥ ūrvasya rejayati apāvṛtim indraḥ gavyasya vṛtrahā 
SA_GV01_rvh1-10u-14335	RV_8,066.04a nikhātaṃ cid yaḥ purusambhṛtaṃ vasūd id vapati dāśuṣe /	nikhātam cit yaḥ puru sambhṛtam vasu ud id vapati dāśuṣe 
SA_GV01_rvh1-10u-14336	RV_8,066.04c vajrī suśipro haryaśva it karad indraḥ kratvā yathā vaśat //	vajrī su śipraḥ haryaśvaḥ id karat indraḥ kratvā yathā vaśat 
SA_GV01_rvh1-10u-14337	RV_8,066.05a yad vāvantha puruṣṭuta purā cic chūra nṛṇām /	yat vāvantha puruṣṭuta purā cit śūra nṛṇām 
SA_GV01_rvh1-10u-14338	RV_8,066.05c vayaṃ tat ta indra sam bharāmasi yajñam ukthaṃ turaṃ vacaḥ //	vayam tat te indra sam bharāmasi yajñam uktham turam vacaḥ 
SA_GV01_rvh1-10u-14339	RV_8,066.06a sacā someṣu puruhūta vajrivo madāya dyukṣa somapāḥ /	sacā someṣu puruhūta vajrivas madāya dyukṣa soma pāḥ 
SA_GV01_rvh1-10u-14340	RV_8,066.06c tvam id dhi brahmakṛte kāmyaṃ vasu deṣṭhaḥ sunvate bhuvaḥ //	tvam id hi brahma kṛte kāmyam vasu deṣṭhaḥ sunvate bhuvaḥ 
SA_GV01_rvh1-10u-14341	RV_8,066.07a vayam enam idā hyo 'pīpemeha vajriṇam /	vayam enam idā hyas pīpema iha vajriṇam 
SA_GV01_rvh1-10u-14342	RV_8,066.07c tasmā u adya samanā sutam bharā nūnam bhūṣata śrute //	tasmai u adya samanā sutam bhara nūnam bhūṣata śrute 
SA_GV01_rvh1-10u-14343	RV_8,066.08a vṛkaś cid asya vāraṇa urāmathir ā vayuneṣu bhūṣati /	vṛkaḥ cit asya vāraṇaḥ urāmathiḥ ā vayuneṣu bhūṣati 
SA_GV01_rvh1-10u-14344	RV_8,066.08c semaṃ na stomaṃ jujuṣāṇa ā gahīndra pra citrayā dhiyā //	sa imam naḥ stomam jujuṣāṇaḥ ā gahi indra pra citrayā dhiyā 
SA_GV01_rvh1-10u-14345	RV_8,066.09a kad ū nv asyākṛtam indrasyāsti pauṃsyam /	kad u nu asya a kṛtam indrasya asti pauṃsyam 
SA_GV01_rvh1-10u-14346	RV_8,066.09c keno nu kaṃ śromatena na śuśruve januṣaḥ pari vṛtrahā //	kena u nu kam śromatena na śuśruve januṣaḥ pari vṛtrahā 
SA_GV01_rvh1-10u-14347	RV_8,066.10a kad ū mahīr adhṛṣṭā asya taviṣīḥ kad u vṛtraghno astṛtam /	kad u mahīḥ adhṛṣṭāḥ asya taviṣīḥ kad u vṛtra ghna u astṛtam 
SA_GV01_rvh1-10u-14348	RV_8,066.10c indro viśvān bekanāṭāṃ ahardṛśa uta kratvā paṇīṃr abhi //	indraḥ viśvān bekanāṭām ahardṛśaḥ uta kratvā paṇīṃr abhi 
SA_GV01_rvh1-10u-14349	RV_8,066.11a vayaṃ ghā te apūrvyendra brahmāṇi vṛtrahan /	vayam gha te apūrvya indra brahmāṇi vṛtrahan 
SA_GV01_rvh1-10u-14350	RV_8,066.11c purūtamāsaḥ puruhūta vajrivo bhṛtiṃ na pra bharāmasi //	purūtamāsaḥ puruhūta vajrivas bhṛtim na pra bharāmasi 
SA_GV01_rvh1-10u-14351	RV_8,066.12a pūrvīś cid dhi tve tuvikūrminn āśaso havanta indrotayaḥ /	pūrvīḥ cit hi tve tuvikūrmin āśasaḥ havante indrā ūtayaḥ 
SA_GV01_rvh1-10u-14352	RV_8,066.12c tiraś cid aryaḥ savanā vaso gahi śaviṣṭha śrudhi me havam //	tiras cit aryaḥ savanā vaso gahi śaviṣṭha śrudhi me havam 
SA_GV01_rvh1-10u-14353	RV_8,066.13a vayaṃ ghā te tve id v indra viprā api ṣmasi /	vayam gha te tve id u indra viprāḥ api smasi 
SA_GV01_rvh1-10u-14354	RV_8,066.13c nahi tvad anyaḥ puruhūta kaś cana maghavann asti marḍitā //	nahi tvat anyaḥ puruhūta kaḥ cana maghavan asti marḍitā 
SA_GV01_rvh1-10u-14355	RV_8,066.14a tvaṃ no asyā amater uta kṣudho 'bhiśaster ava spṛdhi /	tvam naḥ asyāḥ amateḥ uta kṣudhaḥ bhiśasteḥ ava spṛdhi 
SA_GV01_rvh1-10u-14356	RV_8,066.14c tvaṃ na ūtī tava citrayā dhiyā śikṣā śaciṣṭha gātuvit //	tvam naḥ ūtī tava citrayā dhiyā śikṣa śaciṣṭha gātu vid 
SA_GV01_rvh1-10u-14357	RV_8,066.15a soma id vaḥ suto astu kalayo mā bibhītana /	somaḥ id vaḥ sutaḥ astu kalayaḥ mā bibhītana 
SA_GV01_rvh1-10u-14358	RV_8,066.15c aped eṣa dhvasmāyati svayaṃ ghaiṣo apāyati //	apa id eṣa dhvasmā ayati svayam gha eṣaḥ apāyati 
SA_GV01_rvh1-10u-14359	RV_8,067.01a tyān nu kṣatriyāṃ ava ādityān yāciṣāmahe /	tyān nu kṣatriyām avaḥ ādityān yāciṣāmahe 
SA_GV01_rvh1-10u-14360	RV_8,067.01c sumṛḷīkāṃ abhiṣṭaye //	su mṛḍīkām abhiṣṭaye 
SA_GV01_rvh1-10u-14361	RV_8,067.02a mitro no aty aṃhatiṃ varuṇaḥ parṣad aryamā /	mitraḥ naḥ ati aṃhatim varuṇaḥ parṣat aryamā 
SA_GV01_rvh1-10u-14362	RV_8,067.02c ādityāso yathā viduḥ //	ādityāsaḥ yathā viduḥ 
SA_GV01_rvh1-10u-14363	RV_8,067.03a teṣāṃ hi citram ukthyaṃ varūtham asti dāśuṣe /	teṣām hi citram ukthyam varūtham asti dāśuṣe 
SA_GV01_rvh1-10u-14364	RV_8,067.03c ādityānām araṅkṛte //	ādityānām araṅkṛte 
SA_GV01_rvh1-10u-14365	RV_8,067.04a mahi vo mahatām avo varuṇa mitrāryaman /	mahi vaḥ mahatām avaḥ varuṇa mitra aryaman 
SA_GV01_rvh1-10u-14366	RV_8,067.04c avāṃsy ā vṛṇīmahe //	avāṃsi ā vṛṇīmahe 
SA_GV01_rvh1-10u-14367	RV_8,067.05a jīvān no abhi dhetanādityāsaḥ purā hathāt /	jīvān naḥ abhi dhetana ādityāsaḥ purā hathāt 
SA_GV01_rvh1-10u-14368	RV_8,067.05c kad dha stha havanaśrutaḥ //	kad ha stha havana śrutaḥ 
SA_GV01_rvh1-10u-14369	RV_8,067.06a yad vaḥ śrāntāya sunvate varūtham asti yac chardiḥ /	yat vaḥ śrāntāya sunvate varūtham asti yat chardiḥ 
SA_GV01_rvh1-10u-14370	RV_8,067.06c tenā no adhi vocata //	tena naḥ adhi vocata 
SA_GV01_rvh1-10u-14371	RV_8,067.07a asti devā aṃhor urv asti ratnam anāgasaḥ /	asti devāḥ aṃhoḥ uru asti ratnam anāgasaḥ 
SA_GV01_rvh1-10u-14372	RV_8,067.07c ādityā adbhutainasaḥ //	ādityāḥ adbhuta enasaḥ 
SA_GV01_rvh1-10u-14373	RV_8,067.08a mā naḥ setuḥ siṣed ayam mahe vṛṇaktu nas pari /	mā naḥ setuḥ siṣet ayam mahe vṛṇaktu naḥ pari 
SA_GV01_rvh1-10u-14374	RV_8,067.08c indra id dhi śruto vaśī //	indraḥ id hi śrutaḥ vaśī 
SA_GV01_rvh1-10u-14375	RV_8,067.09a mā no mṛcā ripūṇāṃ vṛjinānām aviṣyavaḥ /	mā naḥ mṛcā ripūṇām vṛjinānām aviṣyavaḥ 
SA_GV01_rvh1-10u-14376	RV_8,067.09c devā abhi pra mṛkṣata //	devāḥ abhi pra mṛkṣata 
SA_GV01_rvh1-10u-14377	RV_8,067.10a uta tvām adite mahy ahaṃ devy upa bruve /	uta tvām adite mahi aham devi upa bruve 
SA_GV01_rvh1-10u-14378	RV_8,067.10c sumṛḷīkām abhiṣṭaye //	su mṛḍīkām abhiṣṭaye 
SA_GV01_rvh1-10u-14379	RV_8,067.11a parṣi dīne gabhīra āṃ ugraputre jighāṃsataḥ /	parṣi dīne gabhīre ām ugra putre jighāṃsataḥ 
SA_GV01_rvh1-10u-14380	RV_8,067.11c mākis tokasya no riṣat //	mākir tokasya naḥ riṣat 
SA_GV01_rvh1-10u-14381	RV_8,067.12a aneho na uruvraja urūci vi prasartave /	anehaḥ naḥ uru vraje urūci vi prasartave 
SA_GV01_rvh1-10u-14382	RV_8,067.12c kṛdhi tokāya jīvase //	kṛdhi tokāya jīvase 
SA_GV01_rvh1-10u-14383	RV_8,067.13a ye mūrdhānaḥ kṣitīnām adabdhāsaḥ svayaśasaḥ /	ye mūrdhānaḥ kṣitīnām adabdhāsaḥ sva yaśasaḥ 
SA_GV01_rvh1-10u-14384	RV_8,067.13c vratā rakṣante adruhaḥ //	vratā rakṣante adruhaḥ 
SA_GV01_rvh1-10u-14385	RV_8,067.14a te na āsno vṛkāṇām ādityāso mumocata /	te naḥ āsnaḥ vṛkāṇām ādityāsaḥ mumocata 
SA_GV01_rvh1-10u-14386	RV_8,067.14c stenam baddham ivādite //	stenam baddham iva adite 
SA_GV01_rvh1-10u-14387	RV_8,067.15a apo ṣu ṇa iyaṃ śarur ādityā apa durmatiḥ /	apa u su naḥ iyam śaruḥ ādityāḥ apa durmatiḥ 
SA_GV01_rvh1-10u-14388	RV_8,067.15c asmad etv ajaghnuṣī //	asmat etu a jaghnuṣī 
SA_GV01_rvh1-10u-14389	RV_8,067.16a śaśvad dhi vaḥ sudānava ādityā ūtibhir vayam /	śaśvat hi vaḥ sudānavaḥ ādityāḥ ūtibhiḥ vayam 
SA_GV01_rvh1-10u-14390	RV_8,067.16c purā nūnam bubhujmahe //	purā nūnam bubhujmahe 
SA_GV01_rvh1-10u-14391	RV_8,067.17a śaśvantaṃ hi pracetasaḥ pratiyantaṃ cid enasaḥ /	śaśvantam hi pracetasaḥ pratiyantam cit enasaḥ 
SA_GV01_rvh1-10u-14392	RV_8,067.17c devāḥ kṛṇutha jīvase //	devāḥ kṛṇutha jīvase 
SA_GV01_rvh1-10u-14393	RV_8,067.18a tat su no navyaṃ sanyasa ādityā yan mumocati /	tat su naḥ navyam sanyase ādityāḥ yat mumocati 
SA_GV01_rvh1-10u-14394	RV_8,067.18c bandhād baddham ivādite //	bandhāt baddham iva adite 
SA_GV01_rvh1-10u-14395	RV_8,067.19a nāsmākam asti tat tara ādityāso atiṣkade /	na asmākam asti tat taraḥ ādityāsaḥ atiṣkade 
SA_GV01_rvh1-10u-14396	RV_8,067.19c yūyam asmabhyam mṛḷata //	yūyam asmabhyam mṛḍata 
SA_GV01_rvh1-10u-14397	RV_8,067.20a mā no hetir vivasvata ādityāḥ kṛtrimā śaruḥ /	mā naḥ hetiḥ vivasvataḥ ādityāḥ kṛtrimā śaruḥ 
SA_GV01_rvh1-10u-14398	RV_8,067.20c purā nu jaraso vadhīt //	purā nu jarasaḥ vadhīt 
SA_GV01_rvh1-10u-14399	RV_8,067.21a vi ṣu dveṣo vy aṃhatim ādityāso vi saṃhitam /	vi su dveṣaḥ vi aṃhatim ādityāsaḥ vi saṃhitam 
SA_GV01_rvh1-10u-14400	RV_8,067.21c viṣvag vi vṛhatā rapaḥ //	viṣvak vi vṛhata rapaḥ 
SA_GV01_rvh1-10u-14401	RV_8,068.01a ā tvā rathaṃ yathotaye sumnāya vartayāmasi /	ā tvā ratham yathā ūtaye sumnāya vartayāmasi 
SA_GV01_rvh1-10u-14402	RV_8,068.01c tuvikūrmim ṛtīṣaham indra śaviṣṭha satpate //	tuvikūrmim ṛtīṣaham indra śaviṣṭha satpate 
SA_GV01_rvh1-10u-14403	RV_8,068.02a tuviśuṣma tuvikrato śacīvo viśvayā mate /	tuvi śuṣma tuvi krato śacīvas viśvayā mate 
SA_GV01_rvh1-10u-14404	RV_8,068.02c ā paprātha mahitvanā //	ā paprātha mahitvanā 
SA_GV01_rvh1-10u-14405	RV_8,068.03a yasya te mahinā mahaḥ pari jmāyantam īyatuḥ /	yasya te mahinā mahaḥ pari jmāyantam īyatuḥ 
SA_GV01_rvh1-10u-14406	RV_8,068.03c hastā vajraṃ hiraṇyayam //	hastāḥ vajram hiraṇyayam 
SA_GV01_rvh1-10u-14407	RV_8,068.04a viśvānarasya vas patim anānatasya śavasaḥ /	viśvānarasya vaḥ patim an ānatasya śavasaḥ 
SA_GV01_rvh1-10u-14408	RV_8,068.04c evaiś ca carṣaṇīnām ūtī huve rathānām //	evaiḥ ca carṣaṇīnām ūtī huve rathānām 
SA_GV01_rvh1-10u-14409	RV_8,068.05a abhiṣṭaye sadāvṛdhaṃ svarmīḷheṣu yaṃ naraḥ /	abhiṣṭaye sadāvṛdham svarmīḷheṣu yam naraḥ 
SA_GV01_rvh1-10u-14410	RV_8,068.05c nānā havanta ūtaye //	nānā havante ūtaye 
SA_GV01_rvh1-10u-14411	RV_8,068.06a paromātram ṛcīṣamam indram ugraṃ surādhasam /	paromātram ṛcīṣamam indram ugram su rādhasam 
SA_GV01_rvh1-10u-14412	RV_8,068.06c īśānaṃ cid vasūnām //	īśānam cit vasūnām 
SA_GV01_rvh1-10u-14413	RV_8,068.07a taṃ-tam id rādhase maha indraṃ codāmi pītaye /	taṃtam id rādhase mahe indram codāmi pītaye 
SA_GV01_rvh1-10u-14414	RV_8,068.07c yaḥ pūrvyām anuṣṭutim īśe kṛṣṭīnāṃ nṛtuḥ //	yaḥ pūrvyām anuṣṭutim īśe kṛṣṭīnām nṛtuḥ 
SA_GV01_rvh1-10u-14415	RV_8,068.08a na yasya te śavasāna sakhyam ānaṃśa martyaḥ /	na yasya te śavasāna sakhyam ānaṃśa martyaḥ 
SA_GV01_rvh1-10u-14416	RV_8,068.08c nakiḥ śavāṃsi te naśat //	nakir śavāṃsi te naśat 
SA_GV01_rvh1-10u-14417	RV_8,068.09a tvotāsas tvā yujāpsu sūrye mahad dhanam /	tvotāsaḥ tvā yujā apsu sūrye mahat dhanam 
SA_GV01_rvh1-10u-14418	RV_8,068.09c jayema pṛtsu vajrivaḥ //	jayema pṛtsu vajrivas 
SA_GV01_rvh1-10u-14419	RV_8,068.10a taṃ tvā yajñebhir īmahe taṃ gīrbhir girvaṇastama /	tam tvā yajñebhiḥ īmahe tam gīrbhiḥ girvaṇastama 
SA_GV01_rvh1-10u-14420	RV_8,068.10c indra yathā cid āvitha vājeṣu purumāyyam //	indra yathā cit āvitha vājeṣu purumāyyam 
SA_GV01_rvh1-10u-14421	RV_8,068.11a yasya te svādu sakhyaṃ svādvī praṇītir adrivaḥ /	yasya te svādu sakhyam svādvī praṇītiḥ adrivas 
SA_GV01_rvh1-10u-14422	RV_8,068.11c yajño vitantasāyyaḥ //	yajñaḥ vitantasāyyaḥ 
SA_GV01_rvh1-10u-14423	RV_8,068.12a uru ṇas tanve tana uru kṣayāya nas kṛdhi /	uru naḥ tanve tane uru kṣayāya naḥ kṛdhi 
SA_GV01_rvh1-10u-14424	RV_8,068.12c uru ṇo yandhi jīvase //	uru naḥ yandhi jīvase 
SA_GV01_rvh1-10u-14425	RV_8,068.13a uruṃ nṛbhya uruṃ gava uruṃ rathāya panthām /	urum nṛbhyaḥ urum gave urum rathāya panthām 
SA_GV01_rvh1-10u-14426	RV_8,068.13c devavītim manāmahe //	deva vītim manāmahe 
SA_GV01_rvh1-10u-14427	RV_8,068.14a upa mā ṣaḍ dvā-dvā naraḥ somasya harṣyā /	upa mā ṣaṭ dvādvāḥ naraḥ somasya harṣyā 
SA_GV01_rvh1-10u-14428	RV_8,068.14c tiṣṭhanti svādurātayaḥ //	tiṣṭhanti svādu rātayaḥ 
SA_GV01_rvh1-10u-14429	RV_8,068.15a ṛjrāv indrota ā dade harī ṛkṣasya sūnavi /	ṛjrau indrote ā dade harī ṛkṣasya sūnavi 
SA_GV01_rvh1-10u-14430	RV_8,068.15c āśvamedhasya rohitā //	āśvamedhasya rohitā 
SA_GV01_rvh1-10u-14431	RV_8,068.16a surathāṃ ātithigve svabhīśūṃr ārkṣe /	su rathān ātithigve su abhīśūn ārkṣe 
SA_GV01_rvh1-10u-14432	RV_8,068.16c āśvamedhe supeśasaḥ //	āśvamedhe supeśasaḥ 
SA_GV01_rvh1-10u-14433	RV_8,068.17a ṣaḷ aśvāṃ ātithigva indrote vadhūmataḥ /	ṣaṭ aśvān ātithigve indrote vadhūmataḥ 
SA_GV01_rvh1-10u-14434	RV_8,068.17c sacā pūtakratau sanam //	sacā pūtakratau sanam 
SA_GV01_rvh1-10u-14435	RV_8,068.18a aiṣu cetad vṛṣaṇvaty antar ṛjreṣv aruṣī /	ā eṣu cetat vṛṣaṇvatī antar ṛjreṣu aruṣī 
SA_GV01_rvh1-10u-14436	RV_8,068.18c svabhīśuḥ kaśāvatī //	su abhīśuḥ kaśāvatī 
SA_GV01_rvh1-10u-14437	RV_8,068.19a na yuṣme vājabandhavo ninitsuś cana martyaḥ /	na yuṣme vāja bandhavaḥ ninitsuḥ cana martyaḥ 
SA_GV01_rvh1-10u-14438	RV_8,068.19c avadyam adhi dīdharat //	avadyam adhi dīdharat 
SA_GV01_rvh1-10u-14439	RV_8,069.01a pra-pra vas triṣṭubham iṣam mandadvīrāyendave /	pra pra vaḥ triṣṭubham iṣam mandat vīrāya indave 
SA_GV01_rvh1-10u-14440	RV_8,069.01c dhiyā vo medhasātaye purandhyā vivāsati //	dhiyā vaḥ medha sātaye purandhyā vivāsati 
SA_GV01_rvh1-10u-14441	RV_8,069.02a nadaṃ va odatīnāṃ nadaṃ yoyuvatīnām /	nadam vaḥ odatīnām nadam yoyuvatīnām 
SA_GV01_rvh1-10u-14442	RV_8,069.02c patiṃ vo aghnyānāṃ dhenūnām iṣudhyasi //	patim vaḥ aghnyānām dhenūnām iṣudhyasi 
SA_GV01_rvh1-10u-14443	RV_8,069.03a tā asya sūdadohasaḥ somaṃ śrīṇanti pṛśnayaḥ /	tāḥ asya sūdadohasaḥ somam śrīṇanti pṛśnayaḥ 
SA_GV01_rvh1-10u-14444	RV_8,069.03c janman devānāṃ viśas triṣv ā rocane divaḥ //	janman devānām viśaḥ triṣu ā rocane divaḥ 
SA_GV01_rvh1-10u-14445	RV_8,069.04a abhi pra gopatiṃ girendram arca yathā vide /	abhi pra go patim girā indram arca yathā vide 
SA_GV01_rvh1-10u-14446	RV_8,069.04c sūnuṃ satyasya satpatim //	sūnum satyasya sat patim 
SA_GV01_rvh1-10u-14447	RV_8,069.05a ā harayaḥ sasṛjrire 'ruṣīr adhi barhiṣi /	ā harayaḥ sasṛjrire ruṣīḥ adhi barhiṣi 
SA_GV01_rvh1-10u-14448	RV_8,069.05c yatrābhi saṃnavāmahe //	yatra abhi saṃnavāmahe 
SA_GV01_rvh1-10u-14449	RV_8,069.06a indrāya gāva āśiraṃ duduhre vajriṇe madhu /	indrāya gāvaḥ āśiram duduhre vajriṇe madhu 
SA_GV01_rvh1-10u-14450	RV_8,069.06c yat sīm upahvare vidat //	yat sīm upahvare vidat 
SA_GV01_rvh1-10u-14451	RV_8,069.07a ud yad bradhnasya viṣṭapaṃ gṛham indraś ca ganvahi /	ud yat bradhnasya viṣṭapam gṛham indraḥ ca ganvahi 
SA_GV01_rvh1-10u-14452	RV_8,069.07c madhvaḥ pītvā sacevahi triḥ sapta sakhyuḥ pade //	madhvaḥ pītvā sacevahi tris sapta sakhyuḥ pade 
SA_GV01_rvh1-10u-14453	RV_8,069.08a arcata prārcata priyamedhāso arcata /	arcata prārcata priyamedhāsaḥ arcata 
SA_GV01_rvh1-10u-14454	RV_8,069.08c arcantu putrakā uta puraṃ na dhṛṣṇv arcata //	arcantu putrakāḥ uta puram na dhṛṣṇu arcata 
SA_GV01_rvh1-10u-14455	RV_8,069.09a ava svarāti gargaro godhā pari saniṣvaṇat /	ava svarāti gargaraḥ godhā pari saniṣvaṇat 
SA_GV01_rvh1-10u-14456	RV_8,069.09c piṅgā pari caniṣkadad indrāya brahmodyatam //	piṅgā pari caniṣkadat indrāya brahma udyatam 
SA_GV01_rvh1-10u-14457	RV_8,069.10a ā yat patanty enyaḥ sudughā anapasphuraḥ /	ā yat patanti enyaḥ su dughāḥ an apasphuraḥ 
SA_GV01_rvh1-10u-14458	RV_8,069.10c apasphuraṃ gṛbhāyata somam indrāya pātave //	apasphuram gṛbhāyata somam indrāya pātave 
SA_GV01_rvh1-10u-14459	RV_8,069.11a apād indro apād agnir viśve devā amatsata /	apāt indraḥ apāt agniḥ viśve devāḥ amatsata 
SA_GV01_rvh1-10u-14460	RV_8,069.11c varuṇa id iha kṣayat tam āpo abhy anūṣata vatsaṃ saṃśiśvarīr iva //	varuṇe id iha kṣayat tam āpaḥ abhī anūṣata vatsam saṃśiśvarīḥ iva 
SA_GV01_rvh1-10u-14461	RV_8,069.12a sudevo asi varuṇa yasya te sapta sindhavaḥ /	su devaḥ asi varuṇa yasya te sapta sindhavaḥ 
SA_GV01_rvh1-10u-14462	RV_8,069.12c anukṣaranti kākudaṃ sūrmyaṃ suṣirām iva //	anukṣaranti kākudam sūrmyam suṣirām iva 
SA_GV01_rvh1-10u-14463	RV_8,069.13a yo vyatīṃr aphāṇayat suyuktāṃ upa dāśuṣe /	yaḥ vyatīṃr aphāṇayat su yuktām upa dāśuṣe 
SA_GV01_rvh1-10u-14464	RV_8,069.13c takvo netā tad id vapur upamā yo amucyata //	takvaḥ netā tat id vapuḥ upamā yaḥ amucyata 
SA_GV01_rvh1-10u-14465	RV_8,069.14a atīd u śakra ohata indro viśvā ati dviṣaḥ /	ati id u śakraḥ ohate indraḥ viśvāḥ ati dviṣaḥ 
SA_GV01_rvh1-10u-14466	RV_8,069.14c bhinat kanīna odanam pacyamānam paro girā //	bhinat kanīnaḥ odanam pacyamānam paras girā 
SA_GV01_rvh1-10u-14467	RV_8,069.15a arbhako na kumārako 'dhi tiṣṭhan navaṃ ratham /	arbhakaḥ na kumārakaḥ dhi tiṣṭhat navam ratham 
SA_GV01_rvh1-10u-14468	RV_8,069.15c sa pakṣan mahiṣam mṛgam pitre mātre vibhukratum //	sa pakṣat mahiṣam mṛgam pitre mātre vibhu kratum 
SA_GV01_rvh1-10u-14469	RV_8,069.16a ā tū suśipra dampate rathaṃ tiṣṭhā hiraṇyayam /	ā tū su śipra dampate ratham tiṣṭha hiraṇyayam 
SA_GV01_rvh1-10u-14470	RV_8,069.16c adha dyukṣaṃ sacevahi sahasrapādam aruṣaṃ svastigām anehasam //	adha dyukṣam sacevahi sahasra pādam aruṣam svasti gām anehasam 
SA_GV01_rvh1-10u-14471	RV_8,069.17a taṃ ghem itthā namasvina upa svarājam āsate /	tam gha īm itthā namasvinaḥ upa svarājam āsate 
SA_GV01_rvh1-10u-14472	RV_8,069.17c arthaṃ cid asya sudhitaṃ yad etava āvartayanti dāvane //	artham cit asya sudhitam yat etave āvartayanti dāvane 
SA_GV01_rvh1-10u-14473	RV_8,069.18a anu pratnasyaukasaḥ priyamedhāsa eṣām /	anu pratnasya okasaḥ priyamedhāsaḥ eṣām 
SA_GV01_rvh1-10u-14474	RV_8,069.18c pūrvām anu prayatiṃ vṛktabarhiṣo hitaprayasa āśata //	pūrvām anu prayatim vṛkta barhiṣaḥ hita prayasaḥ āśata 
SA_GV01_rvh1-10u-14475	RV_8,070.01a yo rājā carṣaṇīnāṃ yātā rathebhir adhriguḥ /	yaḥ rājā carṣaṇīnām yātā rathebhiḥ adhriguḥ 
SA_GV01_rvh1-10u-14476	RV_8,070.01c viśvāsāṃ tarutā pṛtanānāṃ jyeṣṭho yo vṛtrahā gṛṇe //	viśvāsām tarutā pṛtanānām jyeṣṭhaḥ yaḥ vṛtra hā gṛṇe 
SA_GV01_rvh1-10u-14477	RV_8,070.02a indraṃ taṃ śumbha puruhanmann avase yasya dvitā vidhartari /	indram tam śumbha puru hanman avase yasya dvitā vidhartari 
SA_GV01_rvh1-10u-14478	RV_8,070.02c hastāya vajraḥ prati dhāyi darśato maho dive na sūryaḥ //	hastāya vajraḥ prati dhāyi darśataḥ mahaḥ dive na sūryaḥ 
SA_GV01_rvh1-10u-14479	RV_8,070.03a nakiṣ ṭaṃ karmaṇā naśad yaś cakāra sadāvṛdham /	nakir tam karmaṇā naśat yaḥ cakāra sadāvṛdham 
SA_GV01_rvh1-10u-14480	RV_8,070.03c indraṃ na yajñair viśvagūrtam ṛbhvasam adhṛṣṭaṃ dhṛṣṇvojasam //	indram na yajñaiḥ viśva gūrtam ṛbhvasam adhṛṣṭam dhṛṣṇu ojasam 
SA_GV01_rvh1-10u-14481	RV_8,070.04a aṣāḷham ugram pṛtanāsu sāsahiṃ yasmin mahīr urujrayaḥ /	aṣāḍham ugram pṛtanāsu sāsahim yasmin mahīḥ urujrayaḥ 
SA_GV01_rvh1-10u-14482	RV_8,070.04c saṃ dhenavo jāyamāne anonavur dyāvaḥ kṣāmo anonavuḥ //	sam dhenavaḥ jāyamāne anonavuḥ dyāvaḥ kṣāmaḥ anonavuḥ 
SA_GV01_rvh1-10u-14483	RV_8,070.05a yad dyāva indra te śataṃ śatam bhūmīr uta syuḥ /	yat dyāvaḥ indra te śatam śatam bhūmīḥ uta syuḥ 
SA_GV01_rvh1-10u-14484	RV_8,070.05c na tvā vajrin sahasraṃ sūryā anu na jātam aṣṭa rodasī //	na tvā vajrin sahasram sūryāḥ anu na jātam aṣṭa rodasī 
SA_GV01_rvh1-10u-14485	RV_8,070.06a ā paprātha mahinā vṛṣṇyā vṛṣan viśvā śaviṣṭha śavasā /	ā paprātha mahinā vṛṣṇyā vṛṣan viśvā śaviṣṭha śavasā 
SA_GV01_rvh1-10u-14486	RV_8,070.06c asmāṃ ava maghavan gomati vraje vajriñ citrābhir ūtibhiḥ //	asmān ava maghavan gomati vraje vajrim citrābhiḥ ūtibhiḥ 
SA_GV01_rvh1-10u-14487	RV_8,070.07a na sīm adeva āpad iṣaṃ dīrghāyo martyaḥ /	na sīm adevaḥ āpat iṣam dīrgha āyo martyaḥ 
SA_GV01_rvh1-10u-14488	RV_8,070.07c etagvā cid ya etaśā yuyojate harī indro yuyojate //	etagvā cit yaḥ etaśā yuyojate harī indraḥ yuyojate 
SA_GV01_rvh1-10u-14489	RV_8,070.08a taṃ vo maho mahāyyam indraṃ dānāya sakṣaṇim /	tam vaḥ mahāyyam indram dānāya sakṣaṇim 
SA_GV01_rvh1-10u-14490	RV_8,070.08c yo gādheṣu ya āraṇeṣu havyo vājeṣv asti havyaḥ //	yaḥ gādheṣu yaḥ āraṇeṣu havyaḥ vājeṣu asti havyaḥ 
SA_GV01_rvh1-10u-14491	RV_8,070.09a ud ū ṣu ṇo vaso mahe mṛśasva śūra rādhase /	ud u su naḥ vaso mahe mṛśasva śūra rādhase 
SA_GV01_rvh1-10u-14492	RV_8,070.09c ud ū ṣu mahyai maghavan maghattaya ud indra śravase mahe //	ud u su mahyai maghavan maghattaye ud indra śravase mahe 
SA_GV01_rvh1-10u-14493	RV_8,070.10a tvaṃ na indra ṛtayus tvānido ni tṛmpasi /	tvam naḥ indraḥ ṛtayuḥ tvānidaḥ ni tṛmpasi 
SA_GV01_rvh1-10u-14494	RV_8,070.10c madhye vasiṣva tuvinṛmṇorvor ni dāsaṃ śiśnatho hathaiḥ //	madhye vasiṣva tuvi nṛmṇa ūrvoḥ ni dāsam śiśnathaḥ hathaiḥ 
SA_GV01_rvh1-10u-14495	RV_8,070.11a anyavratam amānuṣam ayajvānam adevayum /	anya vratam a mānuṣam a yajvānam a devayum 
SA_GV01_rvh1-10u-14496	RV_8,070.11c ava svaḥ sakhā dudhuvīta parvataḥ sughnāya dasyum parvataḥ //	ava svaḥ sakhā dudhuvīta parvataḥ su ghnāya dasyum parvataḥ 
SA_GV01_rvh1-10u-14497	RV_8,070.12a tvaṃ na indrāsāṃ haste śaviṣṭha dāvane /	tvam naḥ indra āsām haste śaviṣṭha dāvane 
SA_GV01_rvh1-10u-14498	RV_8,070.12c dhānānāṃ na saṃ gṛbhāyāsmayur dviḥ saṃ gṛbhāyāsmayuḥ //	dhānānām na sam gṛbhāya asmayuḥ dvis sam gṛbhāya asmayuḥ 
SA_GV01_rvh1-10u-14499	RV_8,070.13a sakhāyaḥ kratum icchata kathā rādhāma śarasya /	sakhāyaḥ kratum icchata kathā rādhāma śarasya 
SA_GV01_rvh1-10u-14500	RV_8,070.13c upastutim bhojaḥ sūrir yo ahrayaḥ //	upastutim bhojaḥ sūriḥ yaḥ ahrayaḥ 
SA_GV01_rvh1-10u-14501	RV_8,070.14a bhūribhiḥ samaha ṛṣibhir barhiṣmadbhi staviṣyase /	bhūribhiḥ samaha ṛṣibhiḥ barhiṣmadbhiḥ staviṣyase 
SA_GV01_rvh1-10u-14502	RV_8,070.14c yad ittham ekam-ekam ic chara vatsān parādadaḥ //	yat ittham ekam ekam id śara vatsān parādadaḥ 
SA_GV01_rvh1-10u-14503	RV_8,070.15a karṇagṛhyā maghavā śauradevyo vatsaṃ nas tribhya ānayat /	karṇa gṛhya maghavā śauradevyaḥ vatsam naḥ tribhyaḥ ānayat 
SA_GV01_rvh1-10u-14504	RV_8,070.15c ajāṃ sūrir na dhātave //	ajām sūriḥ na dhātave 
SA_GV01_rvh1-10u-14505	RV_8,071.01a tvaṃ no agne mahobhiḥ pāhi viśvasyā arāteḥ /	tvam naḥ agne mahobhiḥ pāhi viśvasyāḥ arāteḥ 
SA_GV01_rvh1-10u-14506	RV_8,071.01c uta dviṣo martyasya //	uta dviṣaḥ martyasya 
SA_GV01_rvh1-10u-14507	RV_8,071.02a nahi manyuḥ pauruṣeya īśe hi vaḥ priyajāta /	nahi manyuḥ pauruṣeyaḥ īśe hi vaḥ priya jāta 
SA_GV01_rvh1-10u-14508	RV_8,071.02c tvam id asi kṣapāvān //	tvam id asi kṣapāvān 
SA_GV01_rvh1-10u-14509	RV_8,071.03a sa no viśvebhir devebhir ūrjo napād bhadraśoce /	sa naḥ viśvebhiḥ devebhiḥ ūrjaḥ napāt bhadra śoce 
SA_GV01_rvh1-10u-14510	RV_8,071.03c rayiṃ dehi viśvavāram //	rayim dehi viśva vāram 
SA_GV01_rvh1-10u-14511	RV_8,071.04a na tam agne arātayo martaṃ yuvanta rāyaḥ /	na tam agne arātayaḥ martam yuvanta rāyaḥ 
SA_GV01_rvh1-10u-14512	RV_8,071.04c yaṃ trāyase dāśvāṃsam //	yam trāyase dāśvāṃsam 
SA_GV01_rvh1-10u-14513	RV_8,071.05a yaṃ tvaṃ vipra medhasātāv agne hinoṣi dhanāya /	yam tvam vipra medha sātau agne hinoṣi dhanāya 
SA_GV01_rvh1-10u-14514	RV_8,071.05c sa tavotī goṣu gantā //	sa tava ūtī goṣu gantā 
SA_GV01_rvh1-10u-14515	RV_8,071.06a tvaṃ rayim puruvīram agne dāśuṣe martāya /	tvam rayim puru vīram agne dāśuṣe martāya 
SA_GV01_rvh1-10u-14516	RV_8,071.06c pra ṇo naya vasyo accha //	pra naḥ naya vasyaḥ accha 
SA_GV01_rvh1-10u-14517	RV_8,071.07a uruṣyā ṇo mā parā dā aghāyate jātavedaḥ /	uruṣya naḥ mā parā dāḥ aghāyate jātavedaḥ 
SA_GV01_rvh1-10u-14518	RV_8,071.07c durādhye martāya //	durādhye martāya 
SA_GV01_rvh1-10u-14519	RV_8,071.08a agne mākiṣ ṭe devasya rātim adevo yuyota /	agne mākir te devasya rātim adevaḥ yuyota 
SA_GV01_rvh1-10u-14520	RV_8,071.08c tvam īśiṣe vasūnām //	tvam īśiṣe vasūnām 
SA_GV01_rvh1-10u-14521	RV_8,071.09a sa no vasva upa māsy ūrjo napān māhinasya /	sa naḥ vasvaḥ upa māsi ūrjaḥ napāt māhinasya 
SA_GV01_rvh1-10u-14522	RV_8,071.09c sakhe vaso jaritṛbhyaḥ //	sakhe vaso jaritṛbhyaḥ 
SA_GV01_rvh1-10u-14523	RV_8,071.10a acchā naḥ śīraśociṣaṃ giro yantu darśatam /	acchā naḥ śīra śociṣam giraḥ yantu darśatam 
SA_GV01_rvh1-10u-14524	RV_8,071.10c acchā yajñāso namasā purūvasum purupraśastam ūtaye //	acchā yajñāsaḥ namasā purūvasum puru praśastam ūtaye 
SA_GV01_rvh1-10u-14525	RV_8,071.11a agniṃ sūnuṃ sahaso jātavedasaṃ dānāya vāryāṇām /	agnim sūnum sahasaḥ jātavedasam dānāya vāryāṇām 
SA_GV01_rvh1-10u-14526	RV_8,071.11c dvitā yo bhūd amṛto martyeṣv ā hotā mandratamo viśi //	dvitā yaḥ bhūt amṛtaḥ martyeṣu ā hotā mandratamaḥ viśi 
SA_GV01_rvh1-10u-14527	RV_8,071.12a agniṃ vo devayajyayāgnim prayaty adhvare /	agnim vaḥ deva yajyayā agnim prayati adhvare 
SA_GV01_rvh1-10u-14528	RV_8,071.12c agniṃ dhīṣu prathamam agnim arvaty agniṃ kṣaitrāya sādhase //	agnim dhīṣu prathamam agnim arvati agnim kṣaitrāya sādhase 
SA_GV01_rvh1-10u-14529	RV_8,071.13a agnir iṣāṃ sakhye dadātu na īśe yo vāryāṇām /	agniḥ iṣām sakhye dadātu naḥ īśe yaḥ vāryāṇām 
SA_GV01_rvh1-10u-14530	RV_8,071.13c agniṃ toke tanaye śaśvad īmahe vasuṃ santaṃ tanūpām //	agnim toke tanaye śaśvat īmahe vasum santam tanū pām 
SA_GV01_rvh1-10u-14531	RV_8,071.14a agnim īḷiṣvāvase gāthābhiḥ śīraśociṣam /	agnim īḍiṣva avase gāthābhiḥ śīra śociṣam 
SA_GV01_rvh1-10u-14532	RV_8,071.14c agniṃ rāye purumīḷha śrutaṃ naro 'gniṃ sudītaye chardiḥ //	agnim rāye purumīḷha śrutam naraḥ gnim sudītaye chardiḥ 
SA_GV01_rvh1-10u-14533	RV_8,071.15a agniṃ dveṣo yotavai no gṛṇīmasy agniṃ śaṃ yoś ca dātave /	agnim dveṣaḥ yotavai naḥ gṛṇīmasi agnim śam yos ca dātave 
SA_GV01_rvh1-10u-14534	RV_8,071.15c viśvāsu vikṣv aviteva havyo bhuvad vastur ṛṣūṇām //	viśvāsu vikṣu avitā iva havyaḥ bhuvat vastuḥ ṛṣūṇām 
SA_GV01_rvh1-10u-14535	RV_8,072.01a haviṣ kṛṇudhvam ā gamad adhvaryur vanate punaḥ /	haviṣ kṛṇudhvam ā gamat adhvaryuḥ vanate punar 
SA_GV01_rvh1-10u-14536	RV_8,072.01c vidvāṃ asya praśāsanam //	vidvān asya praśāsanam 
SA_GV01_rvh1-10u-14537	RV_8,072.02a ni tigmam abhy aṃśuṃ sīdad dhotā manāv adhi /	ni tigmam abhī aṃśum sīdat hotā manau adhi 
SA_GV01_rvh1-10u-14538	RV_8,072.02c juṣāṇo asya sakhyam //	juṣāṇaḥ asya sakhyam 
SA_GV01_rvh1-10u-14539	RV_8,072.03a antar icchanti taṃ jane rudram paro manīṣayā /	antar icchanti tam jane rudram paras manīṣayā 
SA_GV01_rvh1-10u-14540	RV_8,072.03c gṛbhṇanti jihvayā sasam //	gṛbhṇanti jihvayā sasam 
SA_GV01_rvh1-10u-14541	RV_8,072.04a jāmy atītape dhanur vayodhā aruhad vanam /	jāmī atītape dhanuḥ vayodhāḥ aruhat vanam 
SA_GV01_rvh1-10u-14542	RV_8,072.04c dṛṣadaṃ jihvayāvadhīt //	dṛṣadam jihvayā avadhīt 
SA_GV01_rvh1-10u-14543	RV_8,072.05a caran vatso ruśann iha nidātāraṃ na vindate /	caran vatsaḥ ruśan iha nidātāram na vindate 
SA_GV01_rvh1-10u-14544	RV_8,072.05c veti stotava ambyam //	veti stotava ambyam 
SA_GV01_rvh1-10u-14545	RV_8,072.06a uto nv asya yan mahad aśvāvad yojanam bṛhad /	uta u nu asya yat mahat aśvāvat yojanam bṛhat 
SA_GV01_rvh1-10u-14546	RV_8,072.06c dāmā rathasya dadṛśe //	dāmā rathasya dadṛśe 
SA_GV01_rvh1-10u-14547	RV_8,072.07a duhanti saptaikām upa dvā pañca sṛjataḥ /	duhanti sapta ekām upa dvā pañca sṛjataḥ 
SA_GV01_rvh1-10u-14548	RV_8,072.07c tīrthe sindhor adhi svare //	tīrthe sindhoḥ adhi svare 
SA_GV01_rvh1-10u-14549	RV_8,072.08a ā daśabhir vivasvata indraḥ kośam acucyavīt /	ā daśabhiḥ vivasvataḥ indraḥ kośam acucyavīt 
SA_GV01_rvh1-10u-14550	RV_8,072.08c khedayā trivṛtā divaḥ //	khedayā trivṛtā divaḥ 
SA_GV01_rvh1-10u-14551	RV_8,072.09a pari tridhātur adhvaraṃ jūrṇir eti navīyasī /	pari tri dhātuḥ adhvaram jūrṇiḥ eti navīyasī 
SA_GV01_rvh1-10u-14552	RV_8,072.09c madhvā hotāro añjate //	madhvā hotāraḥ añjate 
SA_GV01_rvh1-10u-14553	RV_8,072.10a siñcanti namasāvatam uccācakram parijmānam /	siñcanti namasā avatam uccācakram parijmānam 
SA_GV01_rvh1-10u-14554	RV_8,072.10c nīcīnabāram akṣitam //	nīcīna bāram akṣitam 
SA_GV01_rvh1-10u-14555	RV_8,072.11a abhyāram id adrayo niṣiktam puṣkare madhu /	abhyāram id adrayaḥ niṣiktam puṣkare madhu 
SA_GV01_rvh1-10u-14556	RV_8,072.11c avatasya visarjane //	avatasya visarjane 
SA_GV01_rvh1-10u-14557	RV_8,072.12a gāva upāvatāvatam mahī yajñasya rapsudā /	gāvaḥ upāvata avatam mahī yajñasya rapsu dā 
SA_GV01_rvh1-10u-14558	RV_8,072.12c ubhā karṇā hiraṇyayā //	ubhā karṇā hiraṇyayā 
SA_GV01_rvh1-10u-14559	RV_8,072.13a ā sute siñcata śriyaṃ rodasyor abhiśriyam /	ā sute siñcata śriyam rodasyoḥ abhiśriyam 
SA_GV01_rvh1-10u-14560	RV_8,072.13c rasā dadhīta vṛṣabham //	rasā dadhīta vṛṣabham 
SA_GV01_rvh1-10u-14561	RV_8,072.14a te jānata svam okyaṃ saṃ vatsāso na mātṛbhiḥ /	te jānata svam okyam sam vatsāsaḥ na mātṛbhiḥ 
SA_GV01_rvh1-10u-14562	RV_8,072.14c mitho nasanta jāmibhiḥ //	mithas nasanta jāmibhiḥ 
SA_GV01_rvh1-10u-14563	RV_8,072.15a upa srakveṣu bapsataḥ kṛṇvate dharuṇaṃ divi /	upa srakveṣu bapsataḥ kṛṇvate dharuṇam divi 
SA_GV01_rvh1-10u-14564	RV_8,072.15c indre agnā namaḥ svaḥ //	indre agnā namaḥ svar 
SA_GV01_rvh1-10u-14565	RV_8,072.16a adhukṣat pipyuṣīm iṣam ūrjaṃ saptapadīm ariḥ /	adhukṣat pipyuṣīm iṣam ūrjam saptapadīm ariḥ 
SA_GV01_rvh1-10u-14566	RV_8,072.16c sūryasya sapta raśmibhiḥ //	sūryasya sapta raśmibhiḥ 
SA_GV01_rvh1-10u-14567	RV_8,072.17a somasya mitrāvaruṇoditā sūra ā dade /	somasya mitrāvaruṇā uditā sūre ā dade 
SA_GV01_rvh1-10u-14568	RV_8,072.17c tad āturasya bheṣajam //	tat āturasya bheṣajam 
SA_GV01_rvh1-10u-14569	RV_8,072.18a uto nv asya yat padaṃ haryatasya nidhānyam /	uta u nu asya yat padam haryatasya nidhānyam 
SA_GV01_rvh1-10u-14570	RV_8,072.18c pari dyāṃ jihvayātanat //	pari dyām jihvayā atanat 
SA_GV01_rvh1-10u-14571	RV_8,073.01a ud īrāthām ṛtāyate yuñjāthām aśvinā ratham /	ud īrāthām ṛtāyate yuñjāthām aśvinā ratham 
SA_GV01_rvh1-10u-14572	RV_8,073.01c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14573	RV_8,073.02a nimiṣaś cij javīyasā rathenā yātam aśvinā /	nimiṣaḥ cit javīyasā rathena ā yātam aśvinā 
SA_GV01_rvh1-10u-14574	RV_8,073.02c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14575	RV_8,073.03a upa stṛṇītam atraye himena gharmam aśvinā /	upa stṛṇītam atraye himena gharmam aśvinā 
SA_GV01_rvh1-10u-14576	RV_8,073.03c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14577	RV_8,073.04a kuha sthaḥ kuha jagmathuḥ kuha śyeneva petathuḥ /	kuha sthaḥ kuha jagmathuḥ kuha śyenā iva petathuḥ 
SA_GV01_rvh1-10u-14578	RV_8,073.04c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14579	RV_8,073.05a yad adya karhi karhi cic chuśrūyātam imaṃ havam /	yat adya karhi karhi cit śuśrūyātam imam havam 
SA_GV01_rvh1-10u-14580	RV_8,073.05c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14581	RV_8,073.06a aśvinā yāmahūtamā nediṣṭhaṃ yāmy āpyam /	aśvinā yāmahūtamā nediṣṭham yāmi āpyam 
SA_GV01_rvh1-10u-14582	RV_8,073.06c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14583	RV_8,073.07a avantam atraye gṛhaṃ kṛṇutaṃ yuvam aśvinā /	avantam atraye gṛham kṛṇutam yuvam aśvinā 
SA_GV01_rvh1-10u-14584	RV_8,073.07c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14585	RV_8,073.08a varethe agnim ātapo vadate valgv atraye /	varethe agnim ātapaḥ vadate valgu atraye 
SA_GV01_rvh1-10u-14586	RV_8,073.08c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14587	RV_8,073.09a pra saptavadhrir āśasā dhārām agner aśāyata /	pra saptavadhriḥ āśasā dhārām agneḥ aśāyata 
SA_GV01_rvh1-10u-14588	RV_8,073.09c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14589	RV_8,073.10a ihā gataṃ vṛṣaṇvasū śṛṇutam ma imaṃ havam /	iha ā gatam vṛṣaṇvasū śṛṇutam me imam havam 
SA_GV01_rvh1-10u-14590	RV_8,073.10c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14591	RV_8,073.11a kim idaṃ vām purāṇavaj jarator iva śasyate /	kim idam vām purāṇa vat jaratoḥ iva śasyate 
SA_GV01_rvh1-10u-14592	RV_8,073.11c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14593	RV_8,073.12a samānaṃ vāṃ sajātyaṃ samāno bandhur aśvinā /	samānam vām sajātyam samānaḥ bandhuḥ aśvinā 
SA_GV01_rvh1-10u-14594	RV_8,073.12c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14595	RV_8,073.13a yo vāṃ rajāṃsy aśvinā ratho viyāti rodasī /	yaḥ vām rajāṃsi aśvinā rathaḥ viyāti rodasī 
SA_GV01_rvh1-10u-14596	RV_8,073.13c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14597	RV_8,073.14a ā no gavyebhir aśvyaiḥ sahasrair upa gacchatam /	ā naḥ gavyebhiḥ aśvyaiḥ sahasraiḥ upa gacchatam 
SA_GV01_rvh1-10u-14598	RV_8,073.14c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14599	RV_8,073.15a mā no gavyebhir aśvyaiḥ sahasrebhir ati khyatam /	mā naḥ gavyebhiḥ aśvyaiḥ sahasrebhiḥ ati khyatam 
SA_GV01_rvh1-10u-14600	RV_8,073.15c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14601	RV_8,073.16a aruṇapsur uṣā abhūd akar jyotir ṛtāvarī /	aruṇapsuḥ uṣāḥ abhūt akaḥ jyotiḥ ṛtāvarī 
SA_GV01_rvh1-10u-14602	RV_8,073.16c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14603	RV_8,073.17a aśvinā su vicākaśad vṛkṣam paraśumāṃ iva /	aśvinā su vicākaśat vṛkṣam paraśumān iva 
SA_GV01_rvh1-10u-14604	RV_8,073.17c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14605	RV_8,073.18a puraṃ na dhṛṣṇav ā ruja kṛṣṇayā bādhito viśā /	puram na dhṛṣṇo ā ruja kṛṣṇayā bādhitaḥ viśā 
SA_GV01_rvh1-10u-14606	RV_8,073.18c anti ṣad bhūtu vām avaḥ //	anti sad bhūtu vām avaḥ 
SA_GV01_rvh1-10u-14607	RV_8,074.01a viśo-viśo vo atithiṃ vājayantaḥ purupriyam /	viśaḥ viśaḥ vaḥ atithim vājayantaḥ puru priyam 
SA_GV01_rvh1-10u-14608	RV_8,074.01c agniṃ vo duryaṃ vaca stuṣe śūṣasya manmabhiḥ //	agnim vaḥ duryam vacaḥ stuṣe śūṣasya manmabhiḥ 
SA_GV01_rvh1-10u-14609	RV_8,074.02a yaṃ janāso haviṣmanto mitraṃ na sarpirāsutim /	yam janāsaḥ haviṣmantaḥ mitram na sarpiḥ āsutim 
SA_GV01_rvh1-10u-14610	RV_8,074.02c praśaṃsanti praśastibhiḥ //	praśaṃsanti praśastibhiḥ 
SA_GV01_rvh1-10u-14611	RV_8,074.03a panyāṃsaṃ jātavedasaṃ yo devatāty udyatā /	panyāṃsam jātavedasam yaḥ devatāti udyatā 
SA_GV01_rvh1-10u-14612	RV_8,074.03c havyāny airayad divi //	havyāni airayat divi 
SA_GV01_rvh1-10u-14613	RV_8,074.04a āganma vṛtrahantamaṃ jyeṣṭham agnim ānavam /	āganma vṛtra hantamam jyeṣṭham agnim ānavam 
SA_GV01_rvh1-10u-14614	RV_8,074.04c yasya śrutarvā bṛhann ārkṣo anīka edhate //	yasya śrutarvā bṛhan ārkṣaḥ anīke edhate 
SA_GV01_rvh1-10u-14615	RV_8,074.05a amṛtaṃ jātavedasaṃ tiras tamāṃsi darśatam /	amṛtam jātavedasam tiras tamāṃsi darśatam 
SA_GV01_rvh1-10u-14616	RV_8,074.05c ghṛtāhavanam īḍyam //	ghṛta āhavanam īḍyam 
SA_GV01_rvh1-10u-14617	RV_8,074.06a sabādho yaṃ janā ime 'gniṃ havyebhir īḷate /	sabādhaḥ yam janāḥ ime gnim havyebhiḥ īḍate 
SA_GV01_rvh1-10u-14618	RV_8,074.06c juhvānāso yatasrucaḥ //	juhvānāsaḥ yata srucaḥ 
SA_GV01_rvh1-10u-14619	RV_8,074.07a iyaṃ te navyasī matir agne adhāyy asmad ā /	iyam te navyasī matiḥ agne adhāyi asmat ā 
SA_GV01_rvh1-10u-14620	RV_8,074.07c mandra sujāta sukrato 'mūra dasmātithe //	mandra su jāta su krato mūra dasma atithe 
SA_GV01_rvh1-10u-14621	RV_8,074.08a sā te agne śantamā caniṣṭhā bhavatu priyā /	sā te agne śantamā caniṣṭhā bhavatu priyā 
SA_GV01_rvh1-10u-14622	RV_8,074.08c tayā vardhasva suṣṭutaḥ //	tayā vardhasva suṣṭutaḥ 
SA_GV01_rvh1-10u-14623	RV_8,074.09a sā dyumnair dyumninī bṛhad upopa śravasi śravaḥ /	sā dyumnaiḥ dyumninī bṛhat upa upa śravasi śravaḥ 
SA_GV01_rvh1-10u-14624	RV_8,074.09c dadhīta vṛtratūrye //	dadhīta vṛtratūrye 
SA_GV01_rvh1-10u-14625	RV_8,074.10a aśvam id gāṃ rathaprāṃ tveṣam indraṃ na satpatim /	aśvam id gām ratha prām tveṣam indram na satpatim 
SA_GV01_rvh1-10u-14626	RV_8,074.10c yasya śravāṃsi tūrvatha panyam-panyaṃ ca kṛṣṭayaḥ //	yasya śravāṃsi tūru atha panyampanyam ca kṛṣṭayaḥ 
SA_GV01_rvh1-10u-14627	RV_8,074.11a yaṃ tvā gopavano girā caniṣṭhad agne aṅgiraḥ /	yam tvā go pavanaḥ girā caniṣṭhat agne aṅgiraḥ 
SA_GV01_rvh1-10u-14628	RV_8,074.11c sa pāvaka śrudhī havam //	sa pāvaka śrudhi havam 
SA_GV01_rvh1-10u-14629	RV_8,074.12a yaṃ tvā janāsa īḷate sabādho vājasātaye /	yam tvā janāsaḥ īḍate sabādhaḥ vājasātaye 
SA_GV01_rvh1-10u-14630	RV_8,074.12c sa bodhi vṛtratūrye //	sa bodhi vṛtratūrye 
SA_GV01_rvh1-10u-14631	RV_8,074.13a ahaṃ huvāna ārkṣe śrutarvaṇi madacyuti /	aham huvānaḥ ārkṣe śrutarvaṇi mada cyuti 
SA_GV01_rvh1-10u-14632	RV_8,074.13c śardhāṃsīva stukāvinām mṛkṣā śīrṣā caturṇām //	śardhāṃsi iva stukāvinām mṛkṣā śīrṣā caturṇām 
SA_GV01_rvh1-10u-14633	RV_8,074.14a māṃ catvāra āśavaḥ śaviṣṭhasya dravitnavaḥ /	mām catvāraḥ āśavaḥ śaviṣṭhasya dravitnavaḥ 
SA_GV01_rvh1-10u-14634	RV_8,074.14c surathāso abhi prayo vakṣan vayo na tugryam //	su rathāsaḥ abhi prayaḥ vakṣan vayaḥ na tugryam 
SA_GV01_rvh1-10u-14635	RV_8,074.15a satyam it tvā mahenadi paruṣṇy ava dediśam /	satyam id tvā mahenadi paruṣṇi ava dediśam 
SA_GV01_rvh1-10u-14636	RV_8,074.15c nem āpo aśvadātaraḥ śaviṣṭhād asti martyaḥ //	na īm āpaḥ aśva dātaraḥ śaviṣṭhāt asti martyaḥ 
SA_GV01_rvh1-10u-14637	RV_8,075.01a yukṣvā hi devahūtamāṃ aśvāṃ agne rathīr iva /	yukṣvā hi deva hūtamām aśvām agne rathīḥ iva 
SA_GV01_rvh1-10u-14638	RV_8,075.01c ni hotā pūrvyaḥ sadaḥ //	ni hotā pūrvyaḥ sadaḥ 
SA_GV01_rvh1-10u-14639	RV_8,075.02a uta no deva devāṃ acchā voco viduṣṭaraḥ /	uta naḥ deva devān acchā vocaḥ viduṣṭaraḥ 
SA_GV01_rvh1-10u-14640	RV_8,075.02c śrad viśvā vāryā kṛdhi //	śrath viśvā vāryā kṛdhi 
SA_GV01_rvh1-10u-14641	RV_8,075.03a tvaṃ ha yad yaviṣṭhya sahasaḥ sūnav āhuta /	tvam ha yat yaviṣṭhya sahasaḥ sūno āhuta 
SA_GV01_rvh1-10u-14642	RV_8,075.03c ṛtāvā yajñiyo bhuvaḥ //	ṛtāvā yajñiyaḥ bhuvaḥ 
SA_GV01_rvh1-10u-14643	RV_8,075.04a ayam agniḥ sahasriṇo vājasya śatinas patiḥ /	ayam agniḥ sahasriṇaḥ vājasya śatinaḥ patiḥ 
SA_GV01_rvh1-10u-14644	RV_8,075.04c mūrdhā kavī rayīṇām //	mūrdhā kaviḥ rayīṇām 
SA_GV01_rvh1-10u-14645	RV_8,075.05a taṃ nemim ṛbhavo yathā namasva sahūtibhiḥ /	tam nemim ṛbhavaḥ yathā namasva sa hūtibhiḥ 
SA_GV01_rvh1-10u-14646	RV_8,075.05c nedīyo yajñam aṅgiraḥ //	nedīyaḥ yajñam aṅgiraḥ 
SA_GV01_rvh1-10u-14647	RV_8,075.06a tasmai nūnam abhidyave vācā virūpa nityayā /	tasmai nūnam abhidyave vācā virūpa nityayā 
SA_GV01_rvh1-10u-14648	RV_8,075.06c vṛṣṇe codasva suṣṭutim //	vṛṣṇe codasva suṣṭutim 
SA_GV01_rvh1-10u-14649	RV_8,075.07a kam u ṣvid asya senayāgner apākacakṣasaḥ /	kam u svid asya senayā agneḥ apāka cakṣasaḥ 
SA_GV01_rvh1-10u-14650	RV_8,075.07c paṇiṃ goṣu starāmahe //	paṇim goṣu starāmahe 
SA_GV01_rvh1-10u-14651	RV_8,075.08a mā no devānāṃ viśaḥ prasnātīr ivosrāḥ /	mā naḥ devānām viśaḥ prasnātīḥ iva usrāḥ 
SA_GV01_rvh1-10u-14652	RV_8,075.08c kṛśaṃ na hāsur aghnyāḥ //	kṛśam na hāsuḥ aghnyāḥ 
SA_GV01_rvh1-10u-14653	RV_8,075.09a mā naḥ samasya dūḍhyaḥ paridveṣaso aṃhatiḥ /	mā naḥ samasya dūḍhyaḥ paridveṣasaḥ aṃhatiḥ 
SA_GV01_rvh1-10u-14654	RV_8,075.09c ūrmir na nāvam ā vadhīt //	ūrmiḥ na nāvam ā vadhīt 
SA_GV01_rvh1-10u-14655	RV_8,075.10a namas te agna ojase gṛṇanti deva kṛṣṭayaḥ /	namaḥ te agne ojase gṛṇanti deva kṛṣṭayaḥ 
SA_GV01_rvh1-10u-14656	RV_8,075.10c amair amitram ardaya //	amaiḥ amitram ardaya 
SA_GV01_rvh1-10u-14657	RV_8,075.11a kuvit su no gaviṣṭaye 'gne saṃveṣiṣo rayim /	kuvid su naḥ gaviṣṭaye gne saṃveṣiṣaḥ rayim 
SA_GV01_rvh1-10u-14658	RV_8,075.11c urukṛd uru ṇas kṛdhi //	uru kṛt uru naḥ kṛdhi 
SA_GV01_rvh1-10u-14659	RV_8,075.12a mā no asmin mahādhane parā varg bhārabhṛd yathā /	mā naḥ asmin mahā dhane parā vark bhāra bhṛt yathā 
SA_GV01_rvh1-10u-14660	RV_8,075.12c saṃvargaṃ saṃ rayiṃ jaya //	saṃvargam sam rayim jaya 
SA_GV01_rvh1-10u-14661	RV_8,075.13a anyam asmad bhiyā iyam agne siṣaktu ducchunā /	anyam asmat bhiyai iyam agne siṣaktu ducchunā 
SA_GV01_rvh1-10u-14662	RV_8,075.13c vardhā no amavac chavaḥ //	vardha naḥ amavat śavaḥ 
SA_GV01_rvh1-10u-14663	RV_8,075.14a yasyājuṣan namasvinaḥ śamīm adurmakhasya vā /	yasya ajuṣat namasvinaḥ śamīm adurmakhasya vā 
SA_GV01_rvh1-10u-14664	RV_8,075.14c taṃ ghed agnir vṛdhāvati //	tam gha id agniḥ vṛdhā avati 
SA_GV01_rvh1-10u-14665	RV_8,075.15a parasyā adhi saṃvato 'varāṃ abhy ā tara /	parasyāḥ adhi saṃvataḥ varām abhī ā tara 
SA_GV01_rvh1-10u-14666	RV_8,075.15c yatrāham asmi tāṃ ava //	yatra aham asmi tām ava 
SA_GV01_rvh1-10u-14667	RV_8,075.16a vidmā hi te purā vayam agne pitur yathāvasaḥ /	vidma hi te purā vayam agne pituḥ yathāvasas 
SA_GV01_rvh1-10u-14668	RV_8,075.16c adhā te sumnam īmahe //	adhā te sumnam īmahe 
SA_GV01_rvh1-10u-14669	RV_8,076.01a imaṃ nu māyinaṃ huva indram īśānam ojasā /	imam nu māyinam huve indram īśānam ojasā 
SA_GV01_rvh1-10u-14670	RV_8,076.01c marutvantaṃ na vṛñjase //	marutvantam na vṛñjase 
SA_GV01_rvh1-10u-14671	RV_8,076.02a ayam indro marutsakhā vi vṛtrasyābhinac chiraḥ /	ayam indraḥ marut sakhā vi vṛtrasya abhinat śiraḥ 
SA_GV01_rvh1-10u-14672	RV_8,076.02c vajreṇa śataparvaṇā //	vajreṇa śata parvaṇā 
SA_GV01_rvh1-10u-14673	RV_8,076.03a vāvṛdhāno marutsakhendro vi vṛtram airayat /	vāvṛdhānaḥ marut sakhā indraḥ vi vṛtram airayat 
SA_GV01_rvh1-10u-14674	RV_8,076.03c sṛjan samudriyā apaḥ //	sṛjan samudriyāḥ apaḥ 
SA_GV01_rvh1-10u-14675	RV_8,076.04a ayaṃ ha yena vā idaṃ svar marutvatā jitam /	ayam ha yena vai idam svar marutvatā jitam 
SA_GV01_rvh1-10u-14676	RV_8,076.04c indreṇa somapītaye //	indreṇa soma pītaye 
SA_GV01_rvh1-10u-14677	RV_8,076.05a marutvantam ṛjīṣiṇam ojasvantaṃ virapśinam /	marutvantam ṛjīṣiṇam ojasvantam virapśinam 
SA_GV01_rvh1-10u-14678	RV_8,076.05c indraṃ gīrbhir havāmahe //	indram gīrbhiḥ havāmahe 
SA_GV01_rvh1-10u-14679	RV_8,076.06a indram pratnena manmanā marutvantaṃ havāmahe /	indram pratnena manmanā marutvantam havāmahe 
SA_GV01_rvh1-10u-14680	RV_8,076.06c asya somasya pītaye //	asya somasya pītaye 
SA_GV01_rvh1-10u-14681	RV_8,076.07a marutvāṃ indra mīḍhvaḥ pibā somaṃ śatakrato /	indra mīḍhvaḥ piba somam śatakrato 
SA_GV01_rvh1-10u-14682	RV_8,076.07c asmin yajñe puruṣṭuta //	asmin yajñe puruṣṭuta 
SA_GV01_rvh1-10u-14683	RV_8,076.08a tubhyed indra marutvate sutāḥ somāso adrivaḥ /	tubhya id indra marutvate sutāḥ somāsaḥ adrivas 
SA_GV01_rvh1-10u-14684	RV_8,076.08c hṛdā hūyanta ukthinaḥ //	hṛdā hūyante ukthinaḥ 
SA_GV01_rvh1-10u-14685	RV_8,076.09a pibed indra marutsakhā sutaṃ somaṃ diviṣṭiṣu /	pibet indra marut sakhā sutam somam diviṣṭiṣu 
SA_GV01_rvh1-10u-14686	RV_8,076.09c vajraṃ śiśāna ojasā //	vajram śiśānaḥ ojasā 
SA_GV01_rvh1-10u-14687	RV_8,076.10a uttiṣṭhann ojasā saha pītvī śipre avepayaḥ /	uttiṣṭhan ojasā saha pītvī śipre avepayaḥ 
SA_GV01_rvh1-10u-14688	RV_8,076.10c somam indra camū sutam //	somam indra camū sutam 
SA_GV01_rvh1-10u-14689	RV_8,076.11a anu tvā rodasī ubhe krakṣamāṇam akṛpetām /	anu tvā rodasī ubhe krakṣamāṇam akṛpetām 
SA_GV01_rvh1-10u-14690	RV_8,076.11c indra yad dasyuhābhavaḥ //	indra yat dasyu hā abhavaḥ 
SA_GV01_rvh1-10u-14691	RV_8,076.12a vācam aṣṭāpadīm ahaṃ navasraktim ṛtaspṛśam /	vācam aṣṭāpadīm aham nava sraktim ṛta spṛśam 
SA_GV01_rvh1-10u-14692	RV_8,076.12c indrāt pari tanvam mame //	indrāt pari tanvam mame 
SA_GV01_rvh1-10u-14693	RV_8,077.01a jajñāno nu śatakratur vi pṛcchad iti mātaram /	jajñānaḥ nu śatakratuḥ vi pṛcchat iti mātaram 
SA_GV01_rvh1-10u-14694	RV_8,077.01c ka ugrāḥ ke ha śṛṇvire //	ke ugrāḥ ke ha śṛṇvire 
SA_GV01_rvh1-10u-14695	RV_8,077.02a ād īṃ śavasy abravīd aurṇavābham ahīśuvam /	āt īm śavasi abravīt aurṇavābham ahīśuvam 
SA_GV01_rvh1-10u-14696	RV_8,077.02c te putra santu niṣṭuraḥ //	te putra santu niṣṭuraḥ 
SA_GV01_rvh1-10u-14697	RV_8,077.03a sam it tān vṛtrahākhidat khe arāṃ iva khedayā /	sam id tān vṛtrahā akhidat khe arān iva khedayā 
SA_GV01_rvh1-10u-14698	RV_8,077.03c pravṛddho dasyuhābhavat //	pravṛddhaḥ dasyu hā abhavat 
SA_GV01_rvh1-10u-14699	RV_8,077.04a ekayā pratidhāpibat sākaṃ sarāṃsi triṃśatam /	ekayā pratidhāpibat sākam sarāṃsi triṃśatam 
SA_GV01_rvh1-10u-14700	RV_8,077.04c indraḥ somasya kāṇukā //	indraḥ somasya kāṇukā 
SA_GV01_rvh1-10u-14701	RV_8,077.05a abhi gandharvam atṛṇad abudhneṣu rajassv ā /	abhi gandharvam atṛṇat abudhneṣu rajassu ā 
SA_GV01_rvh1-10u-14702	RV_8,077.05c indro brahmabhya id vṛdhe //	indraḥ brahmabhyaḥ id vṛdhe 
SA_GV01_rvh1-10u-14703	RV_8,077.06a nir āvidhyad giribhya ā dhārayat pakvam odanam /	niḥ āvidhyat giribhyaḥ ā dhārayat pakvam odanam 
SA_GV01_rvh1-10u-14704	RV_8,077.06c indro bundaṃ svātatam //	indraḥ bundam su ātatam 
SA_GV01_rvh1-10u-14705	RV_8,077.07a śatabradhna iṣus tava sahasraparṇa eka it /	śata bradhnaḥ iṣuḥ tava sahasra parṇaḥ ekaḥ id 
SA_GV01_rvh1-10u-14706	RV_8,077.07c yam indra cakṛṣe yujam //	yam indra cakṛṣe yujam 
SA_GV01_rvh1-10u-14707	RV_8,077.08a tena stotṛbhya ā bhara nṛbhyo nāribhyo attave /	tena stotṛbhyaḥ ā bhara nṛbhyaḥ nāribhyaḥ attave 
SA_GV01_rvh1-10u-14708	RV_8,077.08c sadyo jāta ṛbhuṣṭhira //	sadyas jātaḥ ṛbhuṣṭhira 
SA_GV01_rvh1-10u-14709	RV_8,077.09a etā cyautnāni te kṛtā varṣiṣṭhāni parīṇasā /	etā cyautnāni te kṛtā varṣiṣṭhāni parīṇasā 
SA_GV01_rvh1-10u-14710	RV_8,077.09c hṛdā vīḍv adhārayaḥ //	hṛdā vīḍu adhārayaḥ 
SA_GV01_rvh1-10u-14711	RV_8,077.10a viśvet tā viṣṇur ābharad urukramas tveṣitaḥ /	viśvā id tā viṣṇuḥ ābharat uru kramaḥ tveṣitaḥ 
SA_GV01_rvh1-10u-14712	RV_8,077.10c śatam mahiṣān kṣīrapākam odanaṃ varāham indra emuṣam //	śatam mahiṣān kṣīra pākam odanam varāham indraḥ emuṣam 
SA_GV01_rvh1-10u-14713	RV_8,077.11a tuvikṣaṃ te sukṛtaṃ sūmayaṃ dhanuḥ sādhur bundo hiraṇyayaḥ /	tuvikṣam te su kṛtam sūmayam dhanuḥ sādhuḥ bundaḥ hiraṇyayaḥ 
SA_GV01_rvh1-10u-14714	RV_8,077.11c ubhā te bāhū raṇyā susaṃskṛta ṛdūpe cid ṛdūvṛdhā //	ubhā te bāhū raṇyā su saṃskṛte ṛdūpe cit ṛdūvṛdhā 
SA_GV01_rvh1-10u-14715	RV_8,078.01a puroḷāśaṃ no andhasa indra sahasram ā bhara /	puroḷāśam naḥ andhasaḥ indra sahasram ā bhara 
SA_GV01_rvh1-10u-14716	RV_8,078.01c śatā ca śūra gonām //	śatā ca śūra gonām 
SA_GV01_rvh1-10u-14717	RV_8,078.02a ā no bhara vyañjanaṃ gām aśvam abhyañjanam /	ā naḥ bhara vyañjanam gām aśvam abhyañjanam 
SA_GV01_rvh1-10u-14718	RV_8,078.02c sacā manā hiraṇyayā //	sacā manā hiraṇyayā 
SA_GV01_rvh1-10u-14719	RV_8,078.03a uta naḥ karṇaśobhanā purūṇi dhṛṣṇav ā bhara /	uta naḥ karṇa śobhanā purūṇi dhṛṣṇo ā bhara 
SA_GV01_rvh1-10u-14720	RV_8,078.03c tvaṃ hi śṛṇviṣe vaso //	tvam hi śṛṇviṣe vaso 
SA_GV01_rvh1-10u-14721	RV_8,078.04a nakīṃ vṛdhīka indra te na suṣā na sudā uta /	nakīm vṛdhīkaḥ indra te na su sāḥ na su dāḥ uta 
SA_GV01_rvh1-10u-14722	RV_8,078.04c nānyas tvac chūra vāghataḥ //	na anyaḥ tvat śūra vāghataḥ 
SA_GV01_rvh1-10u-14723	RV_8,078.05a nakīm indro nikartave na śakraḥ pariśaktave /	nakīm indraḥ nikartave na śakraḥ pariśaktave 
SA_GV01_rvh1-10u-14724	RV_8,078.05c viśvaṃ śṛṇoti paśyati //	viśvam śṛṇoti paśyati 
SA_GV01_rvh1-10u-14725	RV_8,078.06a sa manyum martyānām adabdho ni cikīṣate /	sa manyum martyānām adabdhaḥ ni cikīṣate 
SA_GV01_rvh1-10u-14726	RV_8,078.06c purā nidaś cikīṣate //	purā nidaḥ cikīṣate 
SA_GV01_rvh1-10u-14727	RV_8,078.07a kratva it pūrṇam udaraṃ turasyāsti vidhataḥ /	kratvaḥ id pūrṇam udaram turasya asti vidhataḥ 
SA_GV01_rvh1-10u-14728	RV_8,078.07c vṛtraghnaḥ somapāvnaḥ //	vṛtra ghnaḥ soma pāvnaḥ 
SA_GV01_rvh1-10u-14729	RV_8,078.08a tve vasūni saṃgatā viśvā ca soma saubhagā /	tve vasūni saṃgatā viśvā ca soma saubhagā 
SA_GV01_rvh1-10u-14730	RV_8,078.08c sudātv aparihvṛtā //	su dātu aparihvṛtā 
SA_GV01_rvh1-10u-14731	RV_8,078.09a tvām id yavayur mama kāmo gavyur hiraṇyayuḥ /	tvām id yavayuḥ mama kāmaḥ gavyuḥ hiraṇyayuḥ 
SA_GV01_rvh1-10u-14732	RV_8,078.09c tvām aśvayur eṣate //	tvām aśvayuḥ eṣate 
SA_GV01_rvh1-10u-14733	RV_8,078.10a taved indrāham āśasā haste dātraṃ canā dade /	tava id indra aham āśasā haste dātram cana ā dade 
SA_GV01_rvh1-10u-14734	RV_8,078.10c dinasya vā maghavan sambhṛtasya vā pūrdhi yavasya kāśinā //	dinasya vā maghavan sambhṛtasya vā pūrdhi yavasya kāśinā 
SA_GV01_rvh1-10u-14735	RV_8,079.01a ayaṃ kṛtnur agṛbhīto viśvajid udbhid it somaḥ /	ayam kṛtnuḥ a gṛbhītaḥ viśva jit udbhid id somaḥ 
SA_GV01_rvh1-10u-14736	RV_8,079.01c ṛṣir vipraḥ kāvyena //	ṛṣiḥ vipraḥ kāvyena 
SA_GV01_rvh1-10u-14737	RV_8,079.02a abhy ūrṇoti yan nagnam bhiṣakti viśvaṃ yat turam /	abhi ūrṇoti yat nagnam viśvam yat turam 
SA_GV01_rvh1-10u-14738	RV_8,079.02c prem andhaḥ khyan niḥ śroṇo bhūt //	pra īm andhaḥ khyat niḥ śroṇaḥ bhūt 
SA_GV01_rvh1-10u-14739	RV_8,079.03a tvaṃ soma tanūkṛdbhyo dveṣobhyo 'nyakṛtebhyaḥ /	tvam soma tanū kṛdbhyaḥ dveṣobhyaḥ nya kṛtebhyaḥ 
SA_GV01_rvh1-10u-14740	RV_8,079.03c uru yantāsi varūtham //	uru yantāsi varūtham 
SA_GV01_rvh1-10u-14741	RV_8,079.04a tvaṃ cittī tava dakṣair diva ā pṛthivyā ṛjīṣin /	tvam cittī tava dakṣaiḥ divaḥ ā pṛthivyāḥ ṛjīṣin 
SA_GV01_rvh1-10u-14742	RV_8,079.04c yāvīr aghasya cid dveṣaḥ //	yāvīḥ aghasya cit dveṣaḥ 
SA_GV01_rvh1-10u-14743	RV_8,079.05a arthino yanti ced arthaṃ gacchān id daduṣo rātim /	arthinaḥ yanti ced artham gacchān id daduṣaḥ rātim 
SA_GV01_rvh1-10u-14744	RV_8,079.05c vavṛjyus tṛṣyataḥ kāmam //	vavṛjyuḥ tṛṣyataḥ kāmam 
SA_GV01_rvh1-10u-14745	RV_8,079.06a vidad yat pūrvyaṃ naṣṭam ud īm ṛtāyum īrayat /	vidat yat pūrvyam naṣṭam ud īm ṛtāyum īrayat 
SA_GV01_rvh1-10u-14746	RV_8,079.06c prem āyus tārīd atīrṇam //	pra īm āyuḥ tārīt a tīrṇam 
SA_GV01_rvh1-10u-14747	RV_8,079.07a suśevo no mṛḷayākur adṛptakratur avātaḥ /	su śevaḥ naḥ mṛḍayākuḥ adṛpta kratuḥ a vātaḥ 
SA_GV01_rvh1-10u-14748	RV_8,079.07c bhavā naḥ soma śaṃ hṛde //	bhava naḥ soma śam hṛde 
SA_GV01_rvh1-10u-14749	RV_8,079.08a mā naḥ soma saṃ vīvijo mā vi bībhiṣathā rājan /	mā naḥ soma sam vīvijaḥ mā vi bībhiṣathāḥ rājan 
SA_GV01_rvh1-10u-14750	RV_8,079.08c mā no hārdi tviṣā vadhīḥ //	mā naḥ hārdi tviṣā vadhīḥ 
SA_GV01_rvh1-10u-14751	RV_8,079.09a ava yat sve sadhasthe devānāṃ durmatīr īkṣe /	ava yat sve sadhasthe devānām durmatīḥ īkṣe 
SA_GV01_rvh1-10u-14752	RV_8,079.09c rājann apa dviṣaḥ sedha mīḍhvo apa sridhaḥ sedha //	rājan apa dviṣaḥ sedha mīḍhvaḥ apa sridhaḥ sedha 
SA_GV01_rvh1-10u-14753	RV_8,080.01a nahy anyam baḷākaram marḍitāraṃ śatakrato /	nahi anyam baḷākaram marḍitāram śatakrato 
SA_GV01_rvh1-10u-14754	RV_8,080.01c tvaṃ na indra mṛḷaya //	tvam naḥ indra mṛḍaya 
SA_GV01_rvh1-10u-14755	RV_8,080.02a yo naḥ śaśvat purāvithāmṛdhro vājasātaye /	yaḥ naḥ śaśvat purāvitha a mṛdhraḥ vājasātaye 
SA_GV01_rvh1-10u-14756	RV_8,080.02c sa tvaṃ na indra mṛḷaya //	sa tvam naḥ indra mṛḍaya 
SA_GV01_rvh1-10u-14757	RV_8,080.03a kim aṅga radhracodanaḥ sunvānasyāvited asi /	kim aṅga radhra codanaḥ sunvānasya avitā id asi 
SA_GV01_rvh1-10u-14758	RV_8,080.03c kuvit sv indra ṇaḥ śakaḥ //	kuvid su indra naḥ śakaḥ 
SA_GV01_rvh1-10u-14759	RV_8,080.04a indra pra ṇo ratham ava paścāc cit santam adrivaḥ /	indra pra naḥ ratham ava paścāt cit santam adrivas 
SA_GV01_rvh1-10u-14760	RV_8,080.04c purastād enam me kṛdhi //	purastāt enam me kṛdhi 
SA_GV01_rvh1-10u-14761	RV_8,080.05a hanto nu kim āsase prathamaṃ no rathaṃ kṛdhi /	hanta u nu kim āsase prathamam naḥ ratham kṛdhi 
SA_GV01_rvh1-10u-14762	RV_8,080.05c upamaṃ vājayu śravaḥ //	upamam vājayu śravaḥ 
SA_GV01_rvh1-10u-14763	RV_8,080.06a avā no vājayuṃ rathaṃ sukaraṃ te kim it pari /	ava naḥ vājayum ratham sukaram te kim id pari 
SA_GV01_rvh1-10u-14764	RV_8,080.06c asmān su jigyuṣas kṛdhi //	asmān su jigyuṣaḥ kṛdhi 
SA_GV01_rvh1-10u-14765	RV_8,080.07a indra dṛhyasva pūr asi bhadrā ta eti niṣkṛtam /	indra dṛhyasva pūḥ asi bhadrā te eti niṣkṛtam 
SA_GV01_rvh1-10u-14766	RV_8,080.07c iyaṃ dhīr ṛtviyāvatī //	iyam dhīḥ ṛtviyāvatī 
SA_GV01_rvh1-10u-14767	RV_8,080.08a mā sīm avadya ā bhāg urvī kāṣṭhā hitaṃ dhanam /	mā sīm avadyaḥ ā bhāk urvī kāṣṭhā hitam dhanam 
SA_GV01_rvh1-10u-14768	RV_8,080.08c apāvṛktā aratnayaḥ //	apāvṛktāḥ aratnayaḥ 
SA_GV01_rvh1-10u-14769	RV_8,080.09a turīyaṃ nāma yajñiyaṃ yadā karas tad uśmasi /	turīyam nāma yajñiyam yadā karaḥ tat uśmasi 
SA_GV01_rvh1-10u-14770	RV_8,080.09c ād it patir na ohase //	āt id patiḥ naḥ ohase 
SA_GV01_rvh1-10u-14771	RV_8,080.10a avīvṛdhad vo amṛtā amandīd ekadyūr devā uta yāś ca devīḥ /	avīvṛdhat vaḥ amṛtāḥ amandīt ekadyūḥ devāḥ uta yāḥ ca devīḥ 
SA_GV01_rvh1-10u-14772	RV_8,080.10c tasmā u rādhaḥ kṛṇuta praśastam prātar makṣū dhiyāvasur jagamyāt //	tasmai u rādhaḥ kṛṇuta praśastam prātar makṣū dhiyāvasuḥ jagamyāt 
SA_GV01_rvh1-10u-14773	RV_8,081.01a ā tū na indra kṣumantaṃ citraṃ grābhaṃ saṃ gṛbhāya /	ā tu naḥ indra kṣumantam citram grābham sam gṛbhāya 
SA_GV01_rvh1-10u-14774	RV_8,081.01c mahāhastī dakṣiṇena //	mahā hastī dakṣiṇena 
SA_GV01_rvh1-10u-14775	RV_8,081.02a vidmā hi tvā tuvikūrmiṃ tuvideṣṇaṃ tuvīmagham /	vidma hi tvā tuvikūrmim tuvi deṣṇam tuvīmagham 
SA_GV01_rvh1-10u-14776	RV_8,081.02c tuvimātram avobhiḥ //	tuvimātram avobhiḥ 
SA_GV01_rvh1-10u-14777	RV_8,081.03a nahi tvā śūra devā na martāso ditsantam /	nahi tvā śūra devāḥ na martāsaḥ ditsantam 
SA_GV01_rvh1-10u-14778	RV_8,081.03c bhīmaṃ na gāṃ vārayante //	bhīmam na gām vārayante 
SA_GV01_rvh1-10u-14779	RV_8,081.04a eto nv indraṃ stavāmeśānaṃ vasvaḥ svarājam /	eta u nu indram stavāma īśānam vasvaḥ sva rājam 
SA_GV01_rvh1-10u-14780	RV_8,081.04c na rādhasā mardhiṣan naḥ //	na rādhasā mardhiṣat naḥ 
SA_GV01_rvh1-10u-14781	RV_8,081.05a pra stoṣad upa gāsiṣac chravat sāma gīyamānam /	pra stoṣat upa gāsiṣat śravat sāma gīyamānam 
SA_GV01_rvh1-10u-14782	RV_8,081.05c abhi rādhasā jugurat //	abhi rādhasā jugurat 
SA_GV01_rvh1-10u-14783	RV_8,081.06a ā no bhara dakṣiṇenābhi savyena pra mṛśa /	ā naḥ bhara dakṣiṇena abhi savyena pra mṛśa 
SA_GV01_rvh1-10u-14784	RV_8,081.06c indra mā no vasor nir bhāk //	indra mā naḥ vasoḥ niḥ bhāk 
SA_GV01_rvh1-10u-14785	RV_8,081.07a upa kramasvā bhara dhṛṣatā dhṛṣṇo janānām /	upa kramasva ā bhara dhṛṣatā dhṛṣṇo janānām 
SA_GV01_rvh1-10u-14786	RV_8,081.07c adāśūṣṭarasya vedaḥ //	a dāśūṣṭarasya vedaḥ 
SA_GV01_rvh1-10u-14787	RV_8,081.08a indra ya u nu te asti vājo viprebhiḥ sanitvaḥ /	indra yaḥ u nu te asti vājaḥ viprebhiḥ sanitvaḥ 
SA_GV01_rvh1-10u-14788	RV_8,081.08c asmābhiḥ su taṃ sanuhi //	asmābhiḥ su tam sanuhi 
SA_GV01_rvh1-10u-14789	RV_8,081.09a sadyojuvas te vājā asmabhyaṃ viśvaścandrāḥ /	sadyas juvaḥ te vājāḥ asmabhyam viśva ścandrāḥ 
SA_GV01_rvh1-10u-14790	RV_8,081.09c vaśaiś ca makṣū jarante //	vaśaiḥ ca makṣū jarante 
SA_GV01_rvh1-10u-14791	RV_8,082.01a ā pra drava parāvato 'rvāvataś ca vṛtrahan /	ā pra drava parāvataḥ rvāvataḥ ca vṛtrahan 
SA_GV01_rvh1-10u-14792	RV_8,082.01c madhvaḥ prati prabharmaṇi //	madhvaḥ prati prabharmaṇi 
SA_GV01_rvh1-10u-14793	RV_8,082.02a tīvrāḥ somāsa ā gahi sutāso mādayiṣṇavaḥ /	tīvrāḥ somāsaḥ ā gahi sutāsaḥ mādayiṣṇavaḥ 
SA_GV01_rvh1-10u-14794	RV_8,082.02c pibā dadhṛg yathociṣe //	pibā dadhṛṣ yathā ūciṣe 
SA_GV01_rvh1-10u-14795	RV_8,082.03a iṣā mandasvād u te 'raṃ varāya manyave /	iṣā mandasva āt u te raṃ varāya manyave 
SA_GV01_rvh1-10u-14796	RV_8,082.03c bhuvat ta indra śaṃ hṛde //	bhuvat te indra śam hṛde 
SA_GV01_rvh1-10u-14797	RV_8,082.04a ā tv aśatrav ā gahi ny ukthāni ca hūyase /	ā tu a śatro ā gahi ni ukthāni ca hūyase 
SA_GV01_rvh1-10u-14798	RV_8,082.04c upame rocane divaḥ //	upame rocane divaḥ 
SA_GV01_rvh1-10u-14799	RV_8,082.05a tubhyāyam adribhiḥ suto gobhiḥ śrīto madāya kam /	tubhya ayam adribhiḥ sutaḥ gobhiḥ śrītaḥ madāya kam 
SA_GV01_rvh1-10u-14800	RV_8,082.05c pra soma indra hūyate //	pra somaḥ indra hūyate 
SA_GV01_rvh1-10u-14801	RV_8,082.06a indra śrudhi su me havam asme sutasya gomataḥ /	indra śrudhi su me havam asme sutasya gomataḥ 
SA_GV01_rvh1-10u-14802	RV_8,082.06c vi pītiṃ tṛptim aśnuhi //	vi pītim tṛptim aśnuhi 
SA_GV01_rvh1-10u-14803	RV_8,082.07a ya indra camaseṣv ā somaś camūṣu te sutaḥ /	yaḥ indra camaseṣu ā somaḥ camūṣu te sutaḥ 
SA_GV01_rvh1-10u-14804	RV_8,082.07c pibed asya tvam īśiṣe //	piba id asya tvam īśiṣe 
SA_GV01_rvh1-10u-14805	RV_8,082.08a yo apsu candramā iva somaś camūṣu dadṛśe /	yaḥ apsu candramāḥ iva somaḥ camūṣu dadṛśe 
SA_GV01_rvh1-10u-14806	RV_8,082.08c pibed asya tvam īśiṣe //	piba id asya tvam īśiṣe 
SA_GV01_rvh1-10u-14807	RV_8,082.09a yaṃ te śyenaḥ padābharat tiro rajāṃsy aspṛtam /	yam te śyenaḥ padā abharat tiras rajāṃsi a spṛtam 
SA_GV01_rvh1-10u-14808	RV_8,082.09c pibed asya tvam īśiṣe //	piba id asya tvam īśiṣe 
SA_GV01_rvh1-10u-14809	RV_8,083.01a devānām id avo mahat tad ā vṛṇīmahe vayam /	devānām id avaḥ mahat tat ā vṛṇīmahe vayam 
SA_GV01_rvh1-10u-14810	RV_8,083.01c vṛṣṇām asmabhyam ūtaye //	vṛṣṇām asmabhyam ūtaye 
SA_GV01_rvh1-10u-14811	RV_8,083.02a te naḥ santu yujaḥ sadā varuṇo mitro aryamā /	te naḥ santu yujaḥ sadā varuṇaḥ mitraḥ aryamā 
SA_GV01_rvh1-10u-14812	RV_8,083.02c vṛdhāsaś ca pracetasaḥ //	vṛdhāsaḥ ca pracetasaḥ 
SA_GV01_rvh1-10u-14813	RV_8,083.03a ati no viṣpitā puru naubhir apo na parṣatha /	ati naḥ viṣpitā puru naubhiḥ apaḥ na parṣatha 
SA_GV01_rvh1-10u-14814	RV_8,083.03c yūyam ṛtasya rathyaḥ //	yūyam ṛtasya rathyaḥ 
SA_GV01_rvh1-10u-14815	RV_8,083.04a vāmaṃ no astv aryaman vāmaṃ varuṇa śaṃsyam /	vāmam naḥ astu aryaman vāmam varuṇa śaṃsyam 
SA_GV01_rvh1-10u-14816	RV_8,083.04c vāmaṃ hy āvṛṇīmahe //	vāmam hi āvṛṇīmahe 
SA_GV01_rvh1-10u-14817	RV_8,083.05a vāmasya hi pracetasa īśānāśo riśādasaḥ /	vāmasya hi pracetasaḥ īśāna āśaḥ riśādasaḥ 
SA_GV01_rvh1-10u-14818	RV_8,083.05c nem ādityā aghasya yat //	na īm ādityāḥ aghasya yat 
SA_GV01_rvh1-10u-14819	RV_8,083.06a vayam id vaḥ sudānavaḥ kṣiyanto yānto adhvann ā /	vayam id vaḥ sudānavaḥ kṣiyantaḥ yāntaḥ adhvan ā 
SA_GV01_rvh1-10u-14820	RV_8,083.06c devā vṛdhāya hūmahe //	devāḥ vṛdhāya hūmahe 
SA_GV01_rvh1-10u-14821	RV_8,083.07a adhi na indraiṣāṃ viṣṇo sajātyānām /	adhi naḥ indra eṣām viṣṇo sajātyānām 
SA_GV01_rvh1-10u-14822	RV_8,083.07c itā maruto aśvinā //	ita marutaḥ aśvinā 
SA_GV01_rvh1-10u-14823	RV_8,083.08a pra bhrātṛtvaṃ sudānavo 'dha dvitā samānyā /	pra bhrātṛ tvam sudānavaḥ dha dvitā samānyā 
SA_GV01_rvh1-10u-14824	RV_8,083.08c mātur garbhe bharāmahe //	mātuḥ garbhe bharāmahe 
SA_GV01_rvh1-10u-14825	RV_8,083.09a yūyaṃ hi ṣṭhā sudānava indrajyeṣṭhā abhidyavaḥ /	yūyam hi stha sudānavaḥ indra jyeṣṭhāḥ abhidyavaḥ 
SA_GV01_rvh1-10u-14826	RV_8,083.09c adhā cid va uta bruve //	adhā cit vaḥ uta bruve 
SA_GV01_rvh1-10u-14827	RV_8,084.01a preṣṭhaṃ vo atithiṃ stuṣe mitram iva priyam /	preṣṭham vaḥ atithim stuṣe mitram iva priyam 
SA_GV01_rvh1-10u-14828	RV_8,084.01c agniṃ rathaṃ na vedyam //	agnim ratham na vedyam 
SA_GV01_rvh1-10u-14829	RV_8,084.02a kavim iva pracetasaṃ yaṃ devāso adha dvitā /	kavim iva pracetasam yam devāsaḥ adha dvitā 
SA_GV01_rvh1-10u-14830	RV_8,084.02c ni martyeṣv ādadhuḥ //	ni martyeṣu ādadhuḥ 
SA_GV01_rvh1-10u-14831	RV_8,084.03a tvaṃ yaviṣṭha dāśuṣo nṝṃḥ pāhi śṛṇudhī giraḥ /	tvam yaviṣṭha dāśuṣaḥ nṝn pāhi śṛṇudhi giraḥ 
SA_GV01_rvh1-10u-14832	RV_8,084.03c rakṣā tokam uta tmanā //	rakṣā tokam uta tmanā 
SA_GV01_rvh1-10u-14833	RV_8,084.04a kayā te agne aṅgira ūrjo napād upastutim /	kayā te agne aṅgiraḥ ūrjaḥ napāt upastutim 
SA_GV01_rvh1-10u-14834	RV_8,084.04c varāya deva manyave //	varāya deva manyave 
SA_GV01_rvh1-10u-14835	RV_8,084.05a dāśema kasya manasā yajñasya sahaso yaho /	dāśema kasya manasā yajñasya sahasaḥ yaho 
SA_GV01_rvh1-10u-14836	RV_8,084.05c kad u voca idaṃ namaḥ //	kad u voce idam namaḥ 
SA_GV01_rvh1-10u-14837	RV_8,084.06a adhā tvaṃ hi nas karo viśvā asmabhyaṃ sukṣitīḥ /	adhā tvam hi naḥ karaḥ viśvāḥ asmabhyam su kṣitīḥ 
SA_GV01_rvh1-10u-14838	RV_8,084.06c vājadraviṇaso giraḥ //	vāja draviṇasaḥ giraḥ 
SA_GV01_rvh1-10u-14839	RV_8,084.07a kasya nūnam parīṇaso dhiyo jinvasi dampate /	kasya nūnam parīṇasaḥ dhiyaḥ jinvasi dampate 
SA_GV01_rvh1-10u-14840	RV_8,084.07c goṣātā yasya te giraḥ //	goṣātā yasya te giraḥ 
SA_GV01_rvh1-10u-14841	RV_8,084.08a tam marjayanta sukratum puroyāvānam ājiṣu /	tam marjayanta sukratum puras yāvānam ājiṣu 
SA_GV01_rvh1-10u-14842	RV_8,084.08c sveṣu kṣayeṣu vājinam //	sveṣu kṣayeṣu vājinam 
SA_GV01_rvh1-10u-14843	RV_8,084.09a kṣeti kṣemebhiḥ sādhubhir nakir yaṃ ghnanti hanti yaḥ /	kṣeti kṣemebhiḥ sādhubhiḥ nakir yam ghnanti hanti yaḥ 
SA_GV01_rvh1-10u-14844	RV_8,084.09c agne suvīra edhate //	agne su vīraḥ edhate 
SA_GV01_rvh1-10u-14845	RV_8,085.01a ā me havaṃ nāsatyāśvinā gacchataṃ yuvam /	ā me havam nāsatyā aśvinā gacchatam yuvam 
SA_GV01_rvh1-10u-14846	RV_8,085.01c madhvaḥ somasya pītaye //	madhvaḥ somasya pītaye 
SA_GV01_rvh1-10u-14847	RV_8,085.02a imam me stomam aśvinemam me śṛṇutaṃ havam /	imam me stomam aśvinā imam me śṛṇutam havam 
SA_GV01_rvh1-10u-14848	RV_8,085.02c madhvaḥ somasya pītaye //	madhvaḥ somasya pītaye 
SA_GV01_rvh1-10u-14849	RV_8,085.03a ayaṃ vāṃ kṛṣṇo aśvinā havate vājinīvasū /	ayam vām kṛṣṇaḥ aśvinā havate vājinīvasū 
SA_GV01_rvh1-10u-14850	RV_8,085.03c madhvaḥ somasya pītaye //	madhvaḥ somasya pītaye 
SA_GV01_rvh1-10u-14851	RV_8,085.04a śṛṇutaṃ jaritur havaṃ kṛṣṇasya stuvato narā /	śṛṇutam jarituḥ havam kṛṣṇasya stuvataḥ narā 
SA_GV01_rvh1-10u-14852	RV_8,085.04c madhvaḥ somasya pītaye //	madhvaḥ somasya pītaye 
SA_GV01_rvh1-10u-14853	RV_8,085.05a chardir yantam adābhyaṃ viprāya stuvate narā /	chardiḥ yantam adābhyam viprāya stuvate narā 
SA_GV01_rvh1-10u-14854	RV_8,085.05c madhvaḥ somasya pītaye //	madhvaḥ somasya pītaye 
SA_GV01_rvh1-10u-14855	RV_8,085.06a gacchataṃ dāśuṣo gṛham itthā stuvato aśvinā /	gacchatam dāśuṣaḥ gṛham itthā stuvataḥ aśvinā 
SA_GV01_rvh1-10u-14856	RV_8,085.06c madhvaḥ somasya pītaye //	madhvaḥ somasya pītaye 
SA_GV01_rvh1-10u-14857	RV_8,085.07a yuñjāthāṃ rāsabhaṃ rathe vīḍvaṅge vṛṣaṇvasū /	yuñjāthām rāsabham rathe vīḍu aṅge vṛṣaṇvasū 
SA_GV01_rvh1-10u-14858	RV_8,085.07c madhvaḥ somasya pītaye //	madhvaḥ somasya pītaye 
SA_GV01_rvh1-10u-14859	RV_8,085.08a trivandhureṇa trivṛtā rathenā yātam aśvinā /	tri vandhureṇa trivṛtā rathena ā yātam aśvinā 
SA_GV01_rvh1-10u-14860	RV_8,085.08c madhvaḥ somasya pītaye //	madhvaḥ somasya pītaye 
SA_GV01_rvh1-10u-14861	RV_8,085.09a nū me giro nāsatyāśvinā prāvataṃ yuvam /	nu me giraḥ nāsatyā aśvinā prāvatam yuvam 
SA_GV01_rvh1-10u-14862	RV_8,085.09c madhvaḥ somasya pītaye //	madhvaḥ somasya pītaye 
SA_GV01_rvh1-10u-14863	RV_8,086.01a ubhā hi dasrā bhiṣajā mayobhuvobhā dakṣasya vacaso babhūvathuḥ /	ubhā hi dasrā bhiṣajā mayobhuvā ubhā dakṣasya vacasaḥ babhūvathuḥ 
SA_GV01_rvh1-10u-14864	RV_8,086.01c tā vāṃ viśvako havate tanūkṛthe mā no vi yauṣṭaṃ sakhyā mumocatam //	tā vām viśvakaḥ havate tanū kṛthe mā naḥ vi yauṣṭam sakhyā mumocatam 
SA_GV01_rvh1-10u-14865	RV_8,086.02a kathā nūnaṃ vāṃ vimanā upa stavad yuvaṃ dhiyaṃ dadathur vasyaiṣṭaye /	kathā nūnam vām vimanāḥ upa stavat yuvam dhiyam dadathuḥ vasyaiṣṭaye 
SA_GV01_rvh1-10u-14866	RV_8,086.02c tā vāṃ viśvako havate tanūkṛthe mā no vi yauṣṭaṃ sakhyā mumocatam //	tā vām viśvakaḥ havate tanū kṛthe mā naḥ vi yauṣṭam sakhyā mumocatam 
SA_GV01_rvh1-10u-14867	RV_8,086.03a yuvaṃ hi ṣmā purubhujemam edhatuṃ viṣṇāpve dadathur vasyaiṣṭaye /	yuvam hi sma puru bhujā imam edhatum viṣṇāpve dadathuḥ vasyaiṣṭaye 
SA_GV01_rvh1-10u-14868	RV_8,086.03c tā vāṃ viśvako havate tanūkṛthe mā no vi yauṣṭaṃ sakhyā mumocatam //	tā vām viśvakaḥ havate tanū kṛthe mā naḥ vi yauṣṭam sakhyā mumocatam 
SA_GV01_rvh1-10u-14869	RV_8,086.04a uta tyaṃ vīraṃ dhanasām ṛjīṣiṇaṃ dūre cit santam avase havāmahe /	uta tyam vīram dhana sām ṛjīṣiṇam dūre cit santam avase havāmahe 
SA_GV01_rvh1-10u-14870	RV_8,086.04c yasya svādiṣṭhā sumatiḥ pitur yathā mā no vi yauṣṭaṃ sakhyā mumocatam //	yasya svādiṣṭhā sumatiḥ pituḥ yathā mā naḥ vi yauṣṭam sakhyā mumocatam 
SA_GV01_rvh1-10u-14871	RV_8,086.05a ṛtena devaḥ savitā śamāyata ṛtasya śṛṅgam urviyā vi paprathe /	ṛtena devaḥ savitā śamāyate ṛtasya śṛṅgam urviyā vi paprathe 
SA_GV01_rvh1-10u-14872	RV_8,086.05c ṛtaṃ sāsāha mahi cit pṛtanyato mā no vi yauṣṭaṃ sakhyā mumocatam //	ṛtam sāsāha mahi cit pṛtanyataḥ mā naḥ vi yauṣṭam sakhyā mumocatam 
SA_GV01_rvh1-10u-14873	RV_8,087.01a dyumnī vāṃ stomo aśvinā krivir na seka ā gatam /	dyumnī vām stomaḥ aśvinā kriviḥ na seke ā gatam 
SA_GV01_rvh1-10u-14874	RV_8,087.01c madhvaḥ sutasya sa divi priyo narā pātaṃ gaurāv iveriṇe //	madhvaḥ sutasya sa divi priyaḥ narā pātam gaurau iva iriṇe 
SA_GV01_rvh1-10u-14875	RV_8,087.02a pibataṃ gharmam madhumantam aśvinā barhiḥ sīdataṃ narā /	pibatam gharmam madhumantam aśvinā barhiḥ sīdatam narā 
SA_GV01_rvh1-10u-14876	RV_8,087.02c tā mandasānā manuṣo duroṇa ā ni pātaṃ vedasā vayaḥ //	tā mandasānā manuṣaḥ duroṇe ā ni pātam vedasā vayaḥ 
SA_GV01_rvh1-10u-14877	RV_8,087.03a ā vāṃ viśvābhir ūtibhiḥ priyamedhā ahūṣata /	ā vām viśvābhiḥ ūtibhiḥ priyamedhāḥ ahūṣata 
SA_GV01_rvh1-10u-14878	RV_8,087.03c tā vartir yātam upa vṛktabarhiṣo juṣṭaṃ yajñaṃ diviṣṭiṣu //	tā vartiḥ yātam upa vṛkta barhiṣaḥ juṣṭam yajñam diviṣṭiṣu 
SA_GV01_rvh1-10u-14879	RV_8,087.04a pibataṃ somam madhumantam aśvinā barhiḥ sīdataṃ sumat /	pibatam somam madhumantam aśvinā barhiḥ sīdatam sumat 
SA_GV01_rvh1-10u-14880	RV_8,087.04c tā vāvṛdhānā upa suṣṭutiṃ divo gantaṃ gaurāv iveriṇam //	tā vāvṛdhānau upa suṣṭutim divaḥ gantam gaurau iva iriṇam 
SA_GV01_rvh1-10u-14881	RV_8,087.05a ā nūnaṃ yātam aśvināśvebhiḥ pruṣitapsubhiḥ /	ā nūnam yātam aśvinā aśvebhiḥ pruṣitapsubhiḥ 
SA_GV01_rvh1-10u-14882	RV_8,087.05c dasrā hiraṇyavartanī śubhas patī pātaṃ somam ṛtāvṛdhā //	dasrā hiraṇya vartanī śubhaḥ patī pātam somam ṛtāvṛdhā 
SA_GV01_rvh1-10u-14883	RV_8,087.06a vayaṃ hi vāṃ havāmahe vipanyavo viprāso vājasātaye /	vayam hi vām havāmahe vipanyavaḥ viprāsaḥ vājasātaye 
SA_GV01_rvh1-10u-14884	RV_8,087.06c tā valgū dasrā purudaṃsasā dhiyāśvinā śruṣṭy ā gatam //	tā valgū dasrā puru daṃsasā dhiyā aśvinā śruṣṭī ā gatam 
SA_GV01_rvh1-10u-14885	RV_8,088.01a taṃ vo dasmam ṛtīṣahaṃ vasor mandānam andhasaḥ /	tam vaḥ dasmam ṛtīṣaham vasoḥ mandānam andhasaḥ 
SA_GV01_rvh1-10u-14886	RV_8,088.01c abhi vatsaṃ na svasareṣu dhenava indraṃ gīrbhir navāmahe //	abhi vatsam na svasareṣu dhenavaḥ indram gīrbhiḥ navāmahe 
SA_GV01_rvh1-10u-14887	RV_8,088.02a dyukṣaṃ sudānuṃ taviṣībhir āvṛtaṃ giriṃ na purubhojasam /	dyukṣam sudānum taviṣībhiḥ āvṛtam girim na puru bhojasam 
SA_GV01_rvh1-10u-14888	RV_8,088.02c kṣumantaṃ vājaṃ śatinaṃ sahasriṇam makṣū gomantam īmahe //	kṣumantam vājam śatinam sahasriṇam makṣū gomantam īmahe 
SA_GV01_rvh1-10u-14889	RV_8,088.03a na tvā bṛhanto adrayo varanta indra vīḷavaḥ /	na tvā bṛhantaḥ adrayaḥ varante indra vīḍavaḥ 
SA_GV01_rvh1-10u-14890	RV_8,088.03c yad ditsasi stuvate māvate vasu nakiṣ ṭad ā mināti te //	yat ditsasi stuvate māvate vasu nakir tat ā mināti te 
SA_GV01_rvh1-10u-14891	RV_8,088.04a yoddhāsi kratvā śavasota daṃsanā viśvā jātābhi majmanā /	yoddhā asi kratvā śavasā uta daṃsanā viśvā jātā abhi majmanā 
SA_GV01_rvh1-10u-14892	RV_8,088.04c ā tvāyam arka ūtaye vavartati yaṃ gotamā ajījanan //	ā tvā ayam arkaḥ ūtaye vavartati yam gotamāḥ ajījanan 
SA_GV01_rvh1-10u-14893	RV_8,088.05a pra hi ririkṣa ojasā divo antebhyas pari /	pra hi ririkṣe ojasā divaḥ antebhyaḥ pari 
SA_GV01_rvh1-10u-14894	RV_8,088.05c na tvā vivyāca raja indra pārthivam anu svadhāṃ vavakṣitha //	na tvā vivyāca rajaḥ indra pārthivam anu svadhām vavakṣitha 
SA_GV01_rvh1-10u-14895	RV_8,088.06a nakiḥ pariṣṭir maghavan maghasya te yad dāśuṣe daśasyasi /	nakir pariṣṭiḥ maghavan maghasya te yat dāśuṣe daśasyasi 
SA_GV01_rvh1-10u-14896	RV_8,088.06c asmākam bodhy ucathasya coditā maṃhiṣṭho vājasātaye //	asmākam bodhi ucathasya coditā maṃhiṣṭhaḥ vāja sātaye 
SA_GV01_rvh1-10u-14897	RV_8,089.01a bṛhad indrāya gāyata maruto vṛtrahantamam /	bṛhat indrāya gāyata marutaḥ vṛtra hantamam 
SA_GV01_rvh1-10u-14898	RV_8,089.01c yena jyotir ajanayann ṛtāvṛdho devaṃ devāya jāgṛvi //	yena jyotiḥ ajanayan ṛtāvṛdhaḥ devam devāya jāgṛvi 
SA_GV01_rvh1-10u-14899	RV_8,089.02a apādhamad abhiśastīr aśastihāthendro dyumny ābhavat /	apādhamat abhiśastīḥ aśasti hā atha indraḥ dyumnī ābhavat 
SA_GV01_rvh1-10u-14900	RV_8,089.02c devās ta indra sakhyāya yemire bṛhadbhāno marudgaṇa //	devāḥ te indra sakhyāya yemire bṛhat bhāno marut gaṇa 
SA_GV01_rvh1-10u-14901	RV_8,089.03a pra va indrāya bṛhate maruto brahmārcata /	pra vaḥ indrāya bṛhate marutaḥ brahma arcata 
SA_GV01_rvh1-10u-14902	RV_8,089.03c vṛtraṃ hanati vṛtrahā śatakratur vajreṇa śataparvaṇā //	vṛtram hanati vṛtrahā śatakratuḥ vajreṇa śata parvaṇā 
SA_GV01_rvh1-10u-14903	RV_8,089.04a abhi pra bhara dhṛṣatā dhṛṣanmanaḥ śravaś cit te asad bṛhat /	abhi pra bhara dhṛṣatā dhṛṣat manaḥ śravaḥ cit te asat bṛhat 
SA_GV01_rvh1-10u-14904	RV_8,089.04c arṣantv āpo javasā vi mātaro hano vṛtraṃ jayā svaḥ //	arṣantu āpaḥ javasā vi mātaraḥ hanaḥ vṛtram jaya svar 
SA_GV01_rvh1-10u-14905	RV_8,089.05a yaj jāyathā apūrvya maghavan vṛtrahatyāya /	yat jāyathāḥ apūrvya maghavan vṛtra hatyāya 
SA_GV01_rvh1-10u-14906	RV_8,089.05c tat pṛthivīm aprathayas tad astabhnā uta dyām //	tat pṛthivīm aprathayaḥ tat astabhnāḥ uta dyām 
SA_GV01_rvh1-10u-14907	RV_8,089.06a tat te yajño ajāyata tad arka uta haskṛtiḥ /	tat te yajñaḥ ajāyata tat arkaḥ uta haskṛtiḥ 
SA_GV01_rvh1-10u-14908	RV_8,089.06c tad viśvam abhibhūr asi yaj jātaṃ yac ca jantvam //	tat viśvam abhibhūḥ asi yat jātam yat ca jantvam 
SA_GV01_rvh1-10u-14909	RV_8,089.07a āmāsu pakvam airaya ā sūryaṃ rohayo divi /	āmāsu pakvam airayaḥ ā sūryam rohayaḥ divi 
SA_GV01_rvh1-10u-14910	RV_8,089.07c gharmaṃ na sāman tapatā suvṛktibhir juṣṭaṃ girvaṇase bṛhat //	gharmam na sāman tapata suvṛktibhiḥ juṣṭam girvaṇase bṛhat 
SA_GV01_rvh1-10u-14911	RV_8,090.01a ā no viśvāsu havya indraḥ samatsu bhūṣatu /	ā naḥ viśvāsu havyaḥ indraḥ samatsu bhūṣatu 
SA_GV01_rvh1-10u-14912	RV_8,090.01c upa brahmāṇi savanāni vṛtrahā paramajyā ṛcīṣamaḥ //	upa brahmāṇi savanāni vṛtrahā paramajyāḥ ṛcīṣamaḥ 
SA_GV01_rvh1-10u-14913	RV_8,090.02a tvaṃ dātā prathamo rādhasām asy asi satya īśānakṛt /	tvam dātā prathamaḥ rādhasām asi asi satyaḥ īśāna kṛt 
SA_GV01_rvh1-10u-14914	RV_8,090.02c tuvidyumnasya yujyā vṛṇīmahe putrasya śavaso mahaḥ //	tuvi dyumnasya yujyā vṛṇīmahe putrasya śavasaḥ mahaḥ 
SA_GV01_rvh1-10u-14915	RV_8,090.03a brahmā ta indra girvaṇaḥ kriyante anatidbhutā /	brahmā te indra girvaṇaḥ kriyante anatidbhutā 
SA_GV01_rvh1-10u-14916	RV_8,090.03c imā juṣasva haryaśva yojanendra yā te amanmahi //	imā juṣasva haryaśva yojanā indra yā te amanmahi 
SA_GV01_rvh1-10u-14917	RV_8,090.04a tvaṃ hi satyo maghavann anānato vṛtrā bhūri nyṛñjase /	tvam hi satyaḥ maghavan an ānataḥ vṛtrā bhūri nyṛñjase 
SA_GV01_rvh1-10u-14918	RV_8,090.04c sa tvaṃ śaviṣṭha vajrahasta dāśuṣe 'rvāñcaṃ rayim ā kṛdhi //	sa tvam śaviṣṭha vajrahasta dāśuṣe rvāñcam rayim ā kṛdhi 
SA_GV01_rvh1-10u-14919	RV_8,090.05a tvam indra yaśā asy ṛjīṣī śavasas pate /	tvam indra yaśāḥ asi ṛjīṣī śavasaḥ pate 
SA_GV01_rvh1-10u-14920	RV_8,090.05c tvaṃ vṛtrāṇi haṃsy apratīny eka id anuttā carṣaṇīdhṛtā //	tvam vṛtrāṇi haṃsi apratīni ekaḥ id anuttā carṣaṇī dhṛtā 
SA_GV01_rvh1-10u-14921	RV_8,090.06a tam u tvā nūnam asura pracetasaṃ rādho bhāgam ivemahe /	tam u tvā nūnam asura pracetasam rādhaḥ bhāgam iva īmahe 
SA_GV01_rvh1-10u-14922	RV_8,090.06c mahīva kṛttiḥ śaraṇā ta indra pra te sumnā no aśnavan //	mahī iva kṛttiḥ śaraṇā te indra pra te sumnā naḥ aśnavan 
SA_GV01_rvh1-10u-14923	RV_8,091.01a kanyā vār avāyatī somam api srutāvidat /	kanyā vār avāyatī somam api srutā avidat 
SA_GV01_rvh1-10u-14924	RV_8,091.01c astam bharanty abravīd indrāya sunavai tvā śakrāya sunavai tvā //	astam bharantī abravīt indrāya sunavai tvā śakrāya sunavai tvā 
SA_GV01_rvh1-10u-14925	RV_8,091.02a asau ya eṣi vīrako gṛhaṃ-gṛhaṃ vicākaśad /	asau yaḥ eṣi vīrakaḥ gṛhaṃgṛham vicākaśat 
SA_GV01_rvh1-10u-14926	RV_8,091.02c imaṃ jambhasutam piba dhānāvantaṃ karambhiṇam apūpavantam ukthinam //	imam jambha sutam piba dhānāvantam karambhiṇam apūpavantam ukthinam 
SA_GV01_rvh1-10u-14927	RV_8,091.03a ā cana tvā cikitsāmo 'dhi cana tvā nemasi /	ā cana tvā cikitsāmaḥ dhi cana tvā na imasi 
SA_GV01_rvh1-10u-14928	RV_8,091.03c śanair iva śanakair ivendrāyendo pari srava //	śanais iva śanakais iva indrāya indo pari srava 
SA_GV01_rvh1-10u-14929	RV_8,091.04a kuvic chakat kuvit karat kuvin no vasyasas karat /	kuvid śakat kuvid karat kuvid naḥ vasyasaḥ karat 
SA_GV01_rvh1-10u-14930	RV_8,091.04c kuvit patidviṣo yatīr indreṇa saṃgamāmahai //	kuvid pati dviṣaḥ yatīḥ indreṇa saṃgamāmahai 
SA_GV01_rvh1-10u-14931	RV_8,091.05a imāni trīṇi viṣṭapā tānīndra vi rohaya /	imāni trīṇi viṣṭapā tāni indra vi rohaya 
SA_GV01_rvh1-10u-14932	RV_8,091.05c śiras tatasyorvarām ād idam ma upodare //	śiraḥ tatasya urvarām āt idam me upa udare 
SA_GV01_rvh1-10u-14933	RV_8,091.06a asau ca yā na urvarād imāṃ tanvam mama /	asau ca yā naḥ urvarā āt imām tanvam mama 
SA_GV01_rvh1-10u-14934	RV_8,091.06c atho tatasya yac chiraḥ sarvā tā romaśā kṛdhi //	atha u tatasya yat śiraḥ sarvā tā romaśā kṛdhi 
SA_GV01_rvh1-10u-14935	RV_8,091.07a khe rathasya khe 'nasaḥ khe yugasya śatakrato /	khe rathasya khe nasaḥ khe yugasya śatakrato 
SA_GV01_rvh1-10u-14936	RV_8,091.07c apālām indra triṣ pūtvy akṛṇoḥ sūryatvacam //	apālām indra tris pūtvī akṛṇoḥ sūrya tvacam 
SA_GV01_rvh1-10u-14937	RV_8,092.01a pāntam ā vo andhasa indram abhi pra gāyata /	pāntam ā vaḥ andhasaḥ indram abhi pra gāyata 
SA_GV01_rvh1-10u-14938	RV_8,092.01c viśvāsāhaṃ śatakratum maṃhiṣṭhaṃ carṣaṇīnām //	viśvāsāham śatakratum maṃhiṣṭham carṣaṇīnām 
SA_GV01_rvh1-10u-14939	RV_8,092.02a puruhūtam puruṣṭutaṃ gāthānyaṃ sanaśrutam /	puruhūtam puruṣṭutam gāthānyam sana śrutam 
SA_GV01_rvh1-10u-14940	RV_8,092.02c indra iti bravītana //	indraḥ iti bravītana 
SA_GV01_rvh1-10u-14941	RV_8,092.03a indra in no mahānāṃ dātā vājānāṃ nṛtuḥ /	indraḥ id naḥ mahānām dātā vājānām nṛtuḥ 
SA_GV01_rvh1-10u-14942	RV_8,092.03c mahāṃ abhijñv ā yamat //	mahān abhijñu ā yamat 
SA_GV01_rvh1-10u-14943	RV_8,092.04a apād u śipry andhasaḥ sudakṣasya prahoṣiṇaḥ /	apāt u śiprī andhasaḥ su dakṣasya prahoṣiṇaḥ 
SA_GV01_rvh1-10u-14944	RV_8,092.04c indor indro yavāśiraḥ //	indoḥ indraḥ yava āśiraḥ 
SA_GV01_rvh1-10u-14945	RV_8,092.05a tam v abhi prārcatendraṃ somasya pītaye /	tam u abhi prārcata indram somasya pītaye 
SA_GV01_rvh1-10u-14946	RV_8,092.05c tad id dhy asya vardhanam //	tat id hi asya vardhanam 
SA_GV01_rvh1-10u-14947	RV_8,092.06a asya pītvā madānāṃ devo devasyaujasā /	asya pītvā madānām devaḥ devasya ojasā 
SA_GV01_rvh1-10u-14948	RV_8,092.06c viśvābhi bhuvanā bhuvat //	viśvā abhi bhuvanā bhuvat 
SA_GV01_rvh1-10u-14949	RV_8,092.07a tyam u vaḥ satrāsāhaṃ viśvāsu gīrṣv āyatam /	tyam u vaḥ satrāsāham viśvāsu gīrṣu āyatam 
SA_GV01_rvh1-10u-14950	RV_8,092.07c ā cyāvayasy ūtaye //	ā cyāvayasi ūtaye 
SA_GV01_rvh1-10u-14951	RV_8,092.08a yudhmaṃ santam anarvāṇaṃ somapām anapacyutam /	yudhmam santam anarvāṇam soma pām an apacyutam 
SA_GV01_rvh1-10u-14952	RV_8,092.08c naram avāryakratum //	naram a vārya kratum 
SA_GV01_rvh1-10u-14953	RV_8,092.09a śikṣā ṇa indra rāya ā puru vidvāṃ ṛcīṣama /	śikṣa naḥ indra rāyaḥ ā puru vidvān ṛcīṣama 
SA_GV01_rvh1-10u-14954	RV_8,092.09c avā naḥ pārye dhane //	avā naḥ pārye dhane 
SA_GV01_rvh1-10u-14955	RV_8,092.10a ataś cid indra ṇa upā yāhi śatavājayā /	atas cit indra naḥ upa ā yāhi śata vājayā 
SA_GV01_rvh1-10u-14956	RV_8,092.10c iṣā sahasravājayā //	iṣā sahasra vājayā 
SA_GV01_rvh1-10u-14957	RV_8,092.11a ayāma dhīvato dhiyo 'rvadbhiḥ śakra godare /	ayāma dhīvataḥ dhiyaḥ rvadbhiḥ śakra godare 
SA_GV01_rvh1-10u-14958	RV_8,092.11c jayema pṛtsu vajrivaḥ //	jayema pṛtsu vajrivas 
SA_GV01_rvh1-10u-14959	RV_8,092.12a vayam u tvā śatakrato gāvo na yavaseṣv ā /	vayam u tvā śatakrato gāvaḥ na yavaseṣu ā 
SA_GV01_rvh1-10u-14960	RV_8,092.12c uktheṣu raṇayāmasi //	uktheṣu raṇayāmasi 
SA_GV01_rvh1-10u-14961	RV_8,092.13a viśvā hi martyatvanānukāmā śatakrato /	viśvā hi martyatvanā anukāmā śatakrato 
SA_GV01_rvh1-10u-14962	RV_8,092.13c aganma vajrinn āśasaḥ //	aganma vajrin āśasaḥ 
SA_GV01_rvh1-10u-14963	RV_8,092.14a tve su putra śavaso 'vṛtran kāmakātayaḥ /	tve su putra śavasaḥ vṛtran kāma kātayaḥ 
SA_GV01_rvh1-10u-14964	RV_8,092.14c na tvām indrāti ricyate //	na tvām indra ati ricyate 
SA_GV01_rvh1-10u-14965	RV_8,092.15a sa no vṛṣan saniṣṭhayā saṃ ghorayā dravitnvā /	sa naḥ vṛṣan saniṣṭhayā sam ghorayā dravitnvā 
SA_GV01_rvh1-10u-14966	RV_8,092.15c dhiyāviḍḍhi purandhyā //	dhiyā aviḍḍhi purandhyā 
SA_GV01_rvh1-10u-14967	RV_8,092.16a yas te nūnaṃ śatakratav indra dyumnitamo madaḥ /	yaḥ te nūnam śatakrato indra dyumnitamaḥ madaḥ 
SA_GV01_rvh1-10u-14968	RV_8,092.16c tena nūnam made madeḥ //	tena nūnam made madeḥ 
SA_GV01_rvh1-10u-14969	RV_8,092.17a yas te citraśravastamo ya indra vṛtrahantamaḥ /	yaḥ te citra śravastamaḥ yaḥ indra vṛtra hantamaḥ 
SA_GV01_rvh1-10u-14970	RV_8,092.17c ya ojodātamo madaḥ //	yaḥ ojaḥ dātamaḥ madaḥ 
SA_GV01_rvh1-10u-14971	RV_8,092.18a vidmā hi yas te adrivas tvādattaḥ satya somapāḥ /	vidma hi yaḥ te adrivas tvādattaḥ satya soma pāḥ 
SA_GV01_rvh1-10u-14972	RV_8,092.18c viśvāsu dasma kṛṣṭiṣu //	viśvāsu dasma kṛṣṭiṣu 
SA_GV01_rvh1-10u-14973	RV_8,092.19a indrāya madvane sutam pari ṣṭobhantu no giraḥ /	indrāya madvane sutam pari stobhantu naḥ giraḥ 
SA_GV01_rvh1-10u-14974	RV_8,092.19c arkam arcantu kāravaḥ //	arkam arcantu kāravaḥ 
SA_GV01_rvh1-10u-14975	RV_8,092.20a yasmin viśvā adhi śriyo raṇanti sapta saṃsadaḥ /	yasmin viśvāḥ adhi śriyaḥ raṇanti sapta saṃsadaḥ 
SA_GV01_rvh1-10u-14976	RV_8,092.20c indraṃ sute havāmahe //	indram sute havāmahe 
SA_GV01_rvh1-10u-14977	RV_8,092.21a trikadrukeṣu cetanaṃ devāso yajñam atnata /	trikadrukeṣu cetanam devāsaḥ yajñam atnata 
SA_GV01_rvh1-10u-14978	RV_8,092.21c tam id vardhantu no giraḥ //	tam id vardhantu naḥ giraḥ 
SA_GV01_rvh1-10u-14979	RV_8,092.22a ā tvā viśantv indavaḥ samudram iva sindhavaḥ /	ā tvā viśantu indavaḥ samudram iva sindhavaḥ 
SA_GV01_rvh1-10u-14980	RV_8,092.22c na tvām indrāti ricyate //	na tvām indra ati ricyate 
SA_GV01_rvh1-10u-14981	RV_8,092.23a vivyaktha mahinā vṛṣan bhakṣaṃ somasya jāgṛve /	vivyaktha mahinā vṛṣan bhakṣam somasya jāgṛve 
SA_GV01_rvh1-10u-14982	RV_8,092.23c ya indra jaṭhareṣu te //	yaḥ indra jaṭhareṣu te 
SA_GV01_rvh1-10u-14983	RV_8,092.24a araṃ ta indra kukṣaye somo bhavatu vṛtrahan /	aram te indra kukṣaye somaḥ bhavatu vṛtrahan 
SA_GV01_rvh1-10u-14984	RV_8,092.24c araṃ dhāmabhya indavaḥ //	aram dhāmabhyaḥ indavaḥ 
SA_GV01_rvh1-10u-14985	RV_8,092.25a aram aśvāya gāyati śrutakakṣo araṃ gave /	aram aśvāya gāyati śrutakakṣaḥ aram gave 
SA_GV01_rvh1-10u-14986	RV_8,092.25c aram indrasya dhāmne //	aram indrasya dhāmne 
SA_GV01_rvh1-10u-14987	RV_8,092.26a araṃ hi ṣma suteṣu ṇaḥ someṣv indra bhūṣasi /	aram hi sma suteṣu naḥ someṣu indra bhūṣasi 
SA_GV01_rvh1-10u-14988	RV_8,092.26c araṃ te śakra dāvane //	aram te śakra dāvane 
SA_GV01_rvh1-10u-14989	RV_8,092.27a parākāttāc cid adrivas tvāṃ nakṣanta no giraḥ /	parākāttāt cit adrivas tvām nakṣanta naḥ giraḥ 
SA_GV01_rvh1-10u-14990	RV_8,092.27c araṃ gamāma te vayam //	aram gamāma te vayam 
SA_GV01_rvh1-10u-14991	RV_8,092.28a evā hy asi vīrayur evā śūra uta sthiraḥ /	eva hi asi vīrayuḥ eva śūraḥ uta sthiraḥ 
SA_GV01_rvh1-10u-14992	RV_8,092.28c evā te rādhyam manaḥ //	eva te rādhyam manaḥ 
SA_GV01_rvh1-10u-14993	RV_8,092.29a evā rātis tuvīmagha viśvebhir dhāyi dhātṛbhiḥ /	eva rātiḥ tuvīmagha viśvebhiḥ dhāyi dhātṛbhiḥ 
SA_GV01_rvh1-10u-14994	RV_8,092.29c adhā cid indra me sacā //	adha cit indra me sacā 
SA_GV01_rvh1-10u-14995	RV_8,092.30a mo ṣu brahmeva tandrayur bhuvo vājānām pate /	mā u su brahmā iva tandrayuḥ bhuvaḥ vājānām pate 
SA_GV01_rvh1-10u-14996	RV_8,092.30c matsvā sutasya gomataḥ //	matsva sutasya gomataḥ 
SA_GV01_rvh1-10u-14997	RV_8,092.31a mā na indrābhy ādiśaḥ sūro aktuṣv ā yaman /	mā naḥ indra abhi ādiśaḥ sūraḥ aktuṣu ā yaman 
SA_GV01_rvh1-10u-14998	RV_8,092.31c tvā yujā vanema tat //	tvā yujā vanema tat 
SA_GV01_rvh1-10u-14999	RV_8,092.32a tvayed indra yujā vayam prati bruvīmahi spṛdhaḥ /	tvayā id indra yujā vayam prati bruvīmahi spṛdhaḥ 
SA_GV01_rvh1-10u-15000	RV_8,092.32c tvam asmākaṃ tava smasi //	tvam asmākam tava smasi 
SA_GV01_rvh1-10u-15001	RV_8,092.33a tvām id dhi tvāyavo 'nunonuvataś carān /	tvām id hi tvāyavaḥ nunonuvataḥ carān 
SA_GV01_rvh1-10u-15002	RV_8,092.33c sakhāya indra kāravaḥ //	sakhāyaḥ indra kāravaḥ 
SA_GV01_rvh1-10u-15003	RV_8,093.01a ud ghed abhi śrutāmaghaṃ vṛṣabhaṃ naryāpasam /	ud gha id abhi śrutāmagham vṛṣabham narya apasam 
SA_GV01_rvh1-10u-15004	RV_8,093.01c astāram eṣi sūrya //	astāram eṣi sūrya 
SA_GV01_rvh1-10u-15005	RV_8,093.02a nava yo navatim puro bibheda bāhvojasā /	nava yaḥ navatim puraḥ bibheda bāhu ojasā 
SA_GV01_rvh1-10u-15006	RV_8,093.02c ahiṃ ca vṛtrahāvadhīt //	ahim ca vṛtrahā avadhīt 
SA_GV01_rvh1-10u-15007	RV_8,093.03a sa na indraḥ śivaḥ sakhāśvāvad gomad yavamat /	sa naḥ indraḥ śivaḥ sakhā aśvāvat gomat yavamat 
SA_GV01_rvh1-10u-15008	RV_8,093.03c urudhāreva dohate //	uru dhārā iva dohate 
SA_GV01_rvh1-10u-15009	RV_8,093.04a yad adya kac ca vṛtrahann udagā abhi sūrya /	yat adya kad ca vṛtrahan udagāḥ abhi sūrya 
SA_GV01_rvh1-10u-15010	RV_8,093.04c sarvaṃ tad indra te vaśe //	sarvam tat indra te vaśe 
SA_GV01_rvh1-10u-15011	RV_8,093.05a yad vā pravṛddha satpate na marā iti manyase /	yat vā pravṛddha satpate na marai iti manyase 
SA_GV01_rvh1-10u-15012	RV_8,093.05c uto tat satyam it tava //	uta u tat satyam id tava 
SA_GV01_rvh1-10u-15013	RV_8,093.06a ye somāsaḥ parāvati ye arvāvati sunvire /	ye somāsaḥ parāvati ye arvāvati sunvire 
SA_GV01_rvh1-10u-15014	RV_8,093.06c sarvāṃs tāṃ indra gacchasi //	sarvān tām indra gacchasi 
SA_GV01_rvh1-10u-15015	RV_8,093.07a tam indraṃ vājayāmasi mahe vṛtrāya hantave /	tam indram vājayāmasi mahe vṛtrāya hantave 
SA_GV01_rvh1-10u-15016	RV_8,093.07c sa vṛṣā vṛṣabho bhuvat //	sa vṛṣā vṛṣabhaḥ bhuvat 
SA_GV01_rvh1-10u-15017	RV_8,093.08a indraḥ sa dāmane kṛta ojiṣṭhaḥ sa made hitaḥ /	indraḥ sa dāmane kṛtaḥ ojiṣṭhaḥ sa made hitaḥ 
SA_GV01_rvh1-10u-15018	RV_8,093.08c dyumnī ślokī sa somyaḥ //	dyumnī ślokī sa somyaḥ 
SA_GV01_rvh1-10u-15019	RV_8,093.09a girā vajro na sambhṛtaḥ sabalo anapacyutaḥ /	girā vajraḥ na sambhṛtaḥ sa balaḥ an apacyutaḥ 
SA_GV01_rvh1-10u-15020	RV_8,093.09c vavakṣa ṛṣvo astṛtaḥ //	vavakṣa ṛṣvaḥ astṛtaḥ 
SA_GV01_rvh1-10u-15021	RV_8,093.10a durge cin naḥ sugaṃ kṛdhi gṛṇāna indra girvaṇaḥ /	durge cit naḥ sugam kṛdhi gṛṇāna indra girvaṇaḥ 
SA_GV01_rvh1-10u-15022	RV_8,093.10c tvaṃ ca maghavan vaśaḥ //	tvam ca maghavan vaśaḥ 
SA_GV01_rvh1-10u-15023	RV_8,093.11a yasya te nū cid ādiśaṃ na minanti svarājyam /	yasya te nu cit ādiśam na minanti sva rājyam 
SA_GV01_rvh1-10u-15024	RV_8,093.11c na devo nādhrigur janaḥ //	na devaḥ na adhriguḥ janaḥ 
SA_GV01_rvh1-10u-15025	RV_8,093.12a adhā te apratiṣkutaṃ devī śuṣmaṃ saparyataḥ /	adhā te apratiṣkutam devī śuṣmam saparyataḥ 
SA_GV01_rvh1-10u-15026	RV_8,093.12c ubhe suśipra rodasī //	ubhe su śipra rodasī 
SA_GV01_rvh1-10u-15027	RV_8,093.13a tvam etad adhārayaḥ kṛṣṇāsu rohiṇīṣu ca /	tvam etat adhārayaḥ kṛṣṇāsu rohiṇīṣu ca 
SA_GV01_rvh1-10u-15028	RV_8,093.13c paruṣṇīṣu ruśat payaḥ //	paruṣṇīṣu ruśat payaḥ 
SA_GV01_rvh1-10u-15029	RV_8,093.14a vi yad aher adha tviṣo viśve devāso akramuḥ /	vi yat aheḥ adha tviṣaḥ viśve devāsaḥ akramuḥ 
SA_GV01_rvh1-10u-15030	RV_8,093.14c vidan mṛgasya tāṃ amaḥ //	vidat mṛgasya tām amaḥ 
SA_GV01_rvh1-10u-15031	RV_8,093.15a ād u me nivaro bhuvad vṛtrahādiṣṭa pauṃsyam /	āt u me nivaraḥ bhuvat vṛtrahā adiṣṭa pauṃsyam 
SA_GV01_rvh1-10u-15032	RV_8,093.15c ajātaśatrur astṛtaḥ //	a jāta śatruḥ a stṛtaḥ 
SA_GV01_rvh1-10u-15033	RV_8,093.16a śrutaṃ vo vṛtrahantamam pra śardhaṃ carṣaṇīnām /	śrutam vaḥ vṛtra hantamam pra śardham carṣaṇīnām 
SA_GV01_rvh1-10u-15034	RV_8,093.16c ā śuṣe rādhase mahe //	ā śuṣe rādhase mahe 
SA_GV01_rvh1-10u-15035	RV_8,093.17a ayā dhiyā ca gavyayā puruṇāman puruṣṭuta /	ayā dhiyā ca gavyayā puruṇāman puruṣṭuta 
SA_GV01_rvh1-10u-15036	RV_8,093.17c yat some-soma ābhavaḥ //	yat somesome ābhavaḥ 
SA_GV01_rvh1-10u-15037	RV_8,093.18a bodhinmanā id astu no vṛtrahā bhūryāsutiḥ /	bodhinmanāḥ id astu naḥ vṛtrahā bhūri āsutiḥ 
SA_GV01_rvh1-10u-15038	RV_8,093.18c śṛṇotu śakra āśiṣam //	śṛṇotu śakraḥ āśiṣam 
SA_GV01_rvh1-10u-15039	RV_8,093.19a kayā tvaṃ na ūtyābhi pra mandase vṛṣan /	kayā tvam naḥ ūtyā abhi pra mandase vṛṣan 
SA_GV01_rvh1-10u-15040	RV_8,093.19c kayā stotṛbhya ā bhara //	kayā stotṛbhyaḥ ā bhara 
SA_GV01_rvh1-10u-15041	RV_8,093.20a kasya vṛṣā sute sacā niyutvān vṛṣabho raṇat /	kasya vṛṣā sute sacā niyutvān vṛṣabhaḥ raṇat 
SA_GV01_rvh1-10u-15042	RV_8,093.20c vṛtrahā somapītaye //	vṛtrahā soma pītaye 
SA_GV01_rvh1-10u-15043	RV_8,093.21a abhī ṣu ṇas tvaṃ rayim mandasānaḥ sahasriṇam /	abhi su naḥ tvam rayim mandasānaḥ sahasriṇam 
SA_GV01_rvh1-10u-15044	RV_8,093.21c prayantā bodhi dāśuṣe //	prayantā bodhi dāśuṣe 
SA_GV01_rvh1-10u-15045	RV_8,093.22a patnīvantaḥ sutā ima uśanto yanti vītaye /	patnīvantaḥ sutāḥ ime uśantaḥ yanti vītaye 
SA_GV01_rvh1-10u-15046	RV_8,093.22c apāṃ jagmir nicumpuṇaḥ //	apām jagmiḥ nicumpuṇaḥ 
SA_GV01_rvh1-10u-15047	RV_8,093.23a iṣṭā hotrā asṛkṣatendraṃ vṛdhāso adhvare /	iṣṭāḥ hotrāḥ asṛkṣata indram vṛdhāsaḥ adhvare 
SA_GV01_rvh1-10u-15048	RV_8,093.23c acchāvabhṛtham ojasā //	acchā avabhṛtham ojasā 
SA_GV01_rvh1-10u-15049	RV_8,093.24a iha tyā sadhamādyā harī hiraṇyakeśyā /	iha tyā sadhamādyā harī hiraṇya keśyā 
SA_GV01_rvh1-10u-15050	RV_8,093.24c voḷhām abhi prayo hitam //	voḍhām abhi prayaḥ hitam 
SA_GV01_rvh1-10u-15051	RV_8,093.25a tubhyaṃ somāḥ sutā ime stīrṇam barhir vibhāvaso /	tubhyam somāḥ sutāḥ ime stīrṇam barhiḥ vibhāvaso 
SA_GV01_rvh1-10u-15052	RV_8,093.25c stotṛbhya indram ā vaha //	stotṛbhyaḥ indram ā vaha 
SA_GV01_rvh1-10u-15053	RV_8,093.26a ā te dakṣaṃ vi rocanā dadhad ratnā vi dāśuṣe /	ā te dakṣam vi rocanā dadhat ratnā vi dāśuṣe 
SA_GV01_rvh1-10u-15054	RV_8,093.26c stotṛbhya indram arcata //	stotṛbhyaḥ indram arcata 
SA_GV01_rvh1-10u-15055	RV_8,093.27a ā te dadhāmīndriyam ukthā viśvā śatakrato /	ā te dadhāmi indriyam ukthā viśvā śatakrato 
SA_GV01_rvh1-10u-15056	RV_8,093.27c stotṛbhya indra mṛḷaya //	stotṛbhyaḥ indra mṛḍaya 
SA_GV01_rvh1-10u-15057	RV_8,093.28a bhadram-bhadraṃ na ā bhareṣam ūrjaṃ śatakrato /	bhadram bhadram naḥ ā bhara iṣam ūrjam śatakrato 
SA_GV01_rvh1-10u-15058	RV_8,093.28c yad indra mṛḷayāsi naḥ //	yat indra mṛḍayāsi naḥ 
SA_GV01_rvh1-10u-15059	RV_8,093.29a sa no viśvāny ā bhara suvitāni śatakrato /	sa naḥ viśvāni ā bhara suvitāni śatakrato 
SA_GV01_rvh1-10u-15060	RV_8,093.29c yad indra mṛḷayāsi naḥ //	yat indra mṛḍayāsi naḥ 
SA_GV01_rvh1-10u-15061	RV_8,093.30a tvām id vṛtrahantama sutāvanto havāmahe /	tvām id vṛtra hantama sutāvantaḥ havāmahe 
SA_GV01_rvh1-10u-15062	RV_8,093.30c yad indra mṛḷayāsi naḥ //	yat indra mṛḍayāsi naḥ 
SA_GV01_rvh1-10u-15063	RV_8,093.31a upa no haribhiḥ sutaṃ yāhi madānām pate /	upa naḥ haribhiḥ sutam yāhi madānām pate 
SA_GV01_rvh1-10u-15064	RV_8,093.31c upa no haribhiḥ sutam //	upa naḥ haribhiḥ sutam 
SA_GV01_rvh1-10u-15065	RV_8,093.32a dvitā yo vṛtrahantamo vida indraḥ śatakratuḥ /	dvitā yaḥ vṛtra hantamaḥ vide indraḥ śatakratuḥ 
SA_GV01_rvh1-10u-15066	RV_8,093.32c upa no haribhiḥ sutam //	upa naḥ haribhiḥ sutam 
SA_GV01_rvh1-10u-15067	RV_8,093.33a tvaṃ hi vṛtrahann eṣām pātā somānām asi /	tvam hi vṛtrahan eṣām pātā somānām asi 
SA_GV01_rvh1-10u-15068	RV_8,093.33c upa no haribhiḥ sutam //	upa naḥ haribhiḥ sutam 
SA_GV01_rvh1-10u-15069	RV_8,093.34a indra iṣe dadātu na ṛbhukṣaṇam ṛbhuṃ rayim /	indraḥ iṣe dadātu naḥ ṛbhukṣaṇam ṛbhum rayim 
SA_GV01_rvh1-10u-15070	RV_8,093.34c vājī dadātu vājinam //	vājī dadātu vājinam 
SA_GV01_rvh1-10u-15071	RV_8,094.01a gaur dhayati marutāṃ śravasyur mātā maghonām /	gauḥ dhayati marutām śravasyuḥ mātā maghonām 
SA_GV01_rvh1-10u-15072	RV_8,094.01c yuktā vahnī rathānām //	yuktā vahniḥ rathānām 
SA_GV01_rvh1-10u-15073	RV_8,094.02a yasyā devā upasthe vratā viśve dhārayante /	yasyāḥ devāḥ upasthe vratā viśve dhārayante 
SA_GV01_rvh1-10u-15074	RV_8,094.02c sūryāmāsā dṛśe kam //	sūryāmāsā dṛśe kam 
SA_GV01_rvh1-10u-15075	RV_8,094.03a tat su no viśve arya ā sadā gṛṇanti kāravaḥ /	tat su naḥ viśve aryaḥ ā sadā gṛṇanti kāravaḥ 
SA_GV01_rvh1-10u-15076	RV_8,094.03c marutaḥ somapītaye //	marutaḥ soma pītaye 
SA_GV01_rvh1-10u-15077	RV_8,094.04a asti somo ayaṃ sutaḥ pibanty asya marutaḥ /	asti somaḥ ayam sutaḥ pibanti asya marutaḥ 
SA_GV01_rvh1-10u-15078	RV_8,094.04c uta svarājo aśvinā //	uta svarājaḥ aśvinā 
SA_GV01_rvh1-10u-15079	RV_8,094.05a pibanti mitro aryamā tanā pūtasya varuṇaḥ /	pibanti mitraḥ aryamā tanā pūtasya varuṇaḥ 
SA_GV01_rvh1-10u-15080	RV_8,094.05c triṣadhasthasya jāvataḥ //	triṣadhasthasya jāvataḥ 
SA_GV01_rvh1-10u-15081	RV_8,094.06a uto nv asya joṣam āṃ indraḥ sutasya gomataḥ /	uta u nu asya joṣam ām indraḥ sutasya gomataḥ 
SA_GV01_rvh1-10u-15082	RV_8,094.06c prātar hoteva matsati //	prātar hotā iva matsati 
SA_GV01_rvh1-10u-15083	RV_8,094.07a kad atviṣanta sūrayas tira āpa iva sridhaḥ /	kad atviṣanta sūrayaḥ tiras āpaḥ iva sridhaḥ 
SA_GV01_rvh1-10u-15084	RV_8,094.07c arṣanti pūtadakṣasaḥ //	arṣanti pūta dakṣasaḥ 
SA_GV01_rvh1-10u-15085	RV_8,094.08a kad vo adya mahānāṃ devānām avo vṛṇe /	kad vaḥ adya mahānām devānām avaḥ vṛṇe 
SA_GV01_rvh1-10u-15086	RV_8,094.08c tmanā ca dasmavarcasām //	tmanā ca dasma varcasām 
SA_GV01_rvh1-10u-15087	RV_8,094.09a ā ye viśvā pārthivāni paprathan rocanā divaḥ /	ā ye viśvā pārthivāni paprathan rocanā divaḥ 
SA_GV01_rvh1-10u-15088	RV_8,094.09c marutaḥ somapītaye //	marutaḥ soma pītaye 
SA_GV01_rvh1-10u-15089	RV_8,094.10a tyān nu pūtadakṣaso divo vo maruto huve /	tyān nu pūta dakṣasaḥ divaḥ vaḥ marutaḥ huve 
SA_GV01_rvh1-10u-15090	RV_8,094.10c asya somasya pītaye //	asya somasya pītaye 
SA_GV01_rvh1-10u-15091	RV_8,094.11a tyān nu ye vi rodasī tastabhur maruto huve /	tyān nu ye vi rodasī tastabhuḥ marutaḥ huve 
SA_GV01_rvh1-10u-15092	RV_8,094.11c asya somasya pītaye //	asya somasya pītaye 
SA_GV01_rvh1-10u-15093	RV_8,094.12a tyaṃ nu mārutaṃ gaṇaṃ giriṣṭhāṃ vṛṣaṇaṃ huve /	tyam nu mārutam gaṇam giriṣṭhām vṛṣaṇam huve 
SA_GV01_rvh1-10u-15094	RV_8,094.12c asya somasya pītaye //	asya somasya pītaye 
SA_GV01_rvh1-10u-15095	RV_8,095.01a ā tvā giro rathīr ivāsthuḥ suteṣu girvaṇaḥ /	ā tvā giraḥ rathīḥ iva asthuḥ suteṣu girvaṇaḥ 
SA_GV01_rvh1-10u-15096	RV_8,095.01c abhi tvā sam anūṣatendra vatsaṃ na mātaraḥ //	abhi tvā sam anūṣata indra vatsam na mātaraḥ 
SA_GV01_rvh1-10u-15097	RV_8,095.02a ā tvā śukrā acucyavuḥ sutāsa indra girvaṇaḥ /	ā tvā śukrāḥ acucyavuḥ sutāsaḥ indra girvaṇaḥ 
SA_GV01_rvh1-10u-15098	RV_8,095.02c pibā tv asyāndhasa indra viśvāsu te hitam //	pibā tu asya andhasaḥ indra viśvāsu te hitam 
SA_GV01_rvh1-10u-15099	RV_8,095.03a pibā somam madāya kam indra śyenābhṛtaṃ sutam /	pibā somam madāya kam indra śyena ābhṛtam sutam 
SA_GV01_rvh1-10u-15100	RV_8,095.03c tvaṃ hi śaśvatīnām patī rājā viśām asi //	tvam hi śaśvatīnām patiḥ rājā viśām asi 
SA_GV01_rvh1-10u-15101	RV_8,095.04a śrudhī havaṃ tiraścyā indra yas tvā saparyati /	śrudhi havam tiraścyāḥ indra yaḥ tvā saparyati 
SA_GV01_rvh1-10u-15102	RV_8,095.04c suvīryasya gomato rāyas pūrdhi mahāṃ asi //	su vīryasya gomataḥ rāyaḥ pūrdhi mahān asi 
SA_GV01_rvh1-10u-15103	RV_8,095.05a indra yas te navīyasīṃ giram mandrām ajījanat /	indra yaḥ te navīyasīm giram mandrām ajījanat 
SA_GV01_rvh1-10u-15104	RV_8,095.05c cikitvinmanasaṃ dhiyam pratnām ṛtasya pipyuṣīm //	cikitvit manasam dhiyam pratnām ṛtasya pipyuṣīm 
SA_GV01_rvh1-10u-15105	RV_8,095.06a tam u ṣṭavāma yaṃ gira indram ukthāni vāvṛdhuḥ /	tam u stavāma yam giraḥ indram ukthāni vāvṛdhuḥ 
SA_GV01_rvh1-10u-15106	RV_8,095.06c purūṇy asya pauṃsyā siṣāsanto vanāmahe //	purūṇi asya pauṃsyā siṣāsantaḥ vanāmahe 
SA_GV01_rvh1-10u-15107	RV_8,095.07a eto nv indraṃ stavāma śuddhaṃ śuddhena sāmnā /	eta u nu indram stavāma śuddham śuddhena sāmnā 
SA_GV01_rvh1-10u-15108	RV_8,095.07c śuddhair ukthair vāvṛdhvāṃsaṃ śuddha āśīrvān mamattu //	śuddhaiḥ ukthaiḥ vāvṛdhvāṃsam śuddhaḥ āśīrvān mamattu 
SA_GV01_rvh1-10u-15109	RV_8,095.08a indra śuddho na ā gahi śuddhaḥ śuddhābhir ūtibhiḥ /	indra śuddhaḥ naḥ ā gahi śuddhaḥ śuddhābhiḥ ūtibhiḥ 
SA_GV01_rvh1-10u-15110	RV_8,095.08c śuddho rayiṃ ni dhāraya śuddho mamaddhi somyaḥ //	śuddhaḥ rayim ni dhāraya śuddhaḥ mamaddhi somyaḥ 
SA_GV01_rvh1-10u-15111	RV_8,095.09a indra śuddho hi no rayiṃ śuddho ratnāni dāśuṣe /	indra śuddhaḥ hi naḥ rayim śuddhaḥ ratnāni dāśuṣe 
SA_GV01_rvh1-10u-15112	RV_8,095.09c śuddho vṛtrāṇi jighnase śuddho vājaṃ siṣāsasi //	śuddhaḥ vṛtrāṇi jighnase śuddhaḥ vājam siṣāsasi 
SA_GV01_rvh1-10u-15113	RV_8,096.01a asmā uṣāsa ātiranta yāmam indrāya naktam ūrmyāḥ suvācaḥ /	asmai uṣāsaḥ ātiranta yāmam indrāya naktam ūrmyāḥ su vācaḥ 
SA_GV01_rvh1-10u-15114	RV_8,096.01c asmā āpo mātaraḥ sapta tasthur nṛbhyas tarāya sindhavaḥ supārāḥ //	asmai āpaḥ mātaraḥ sapta tasthuḥ nṛbhyaḥ tarāya sindhavaḥ su pārāḥ 
SA_GV01_rvh1-10u-15115	RV_8,096.02a atividdhā vithureṇā cid astrā triḥ sapta sānu saṃhitā girīṇām /	atividdhā vithureṇa cit astrā tris sapta sānu saṃhitā girīṇām 
SA_GV01_rvh1-10u-15116	RV_8,096.02c na tad devo na martyas tuturyād yāni pravṛddho vṛṣabhaś cakāra //	na tat devaḥ na martyaḥ tuturyāt yāni pravṛddhaḥ vṛṣabhaḥ cakāra 
SA_GV01_rvh1-10u-15117	RV_8,096.03a indrasya vajra āyaso nimiśla indrasya bāhvor bhūyiṣṭham ojaḥ /	indrasya vajraḥ āyasaḥ nimiślaḥ indrasya bāhvoḥ bhūyiṣṭham ojaḥ 
SA_GV01_rvh1-10u-15118	RV_8,096.03c śīrṣann indrasya kratavo nireka āsann eṣanta śrutyā upāke //	śīrṣan indrasya kratavaḥ nireke āsan śrutyai upāke 
SA_GV01_rvh1-10u-15119	RV_8,096.04a manye tvā yajñiyaṃ yajñiyānām manye tvā cyavanam acyutānām /	manye tvā yajñiyam yajñiyānām manye tvā cyavanam a cyutānām 
SA_GV01_rvh1-10u-15120	RV_8,096.04c manye tvā satvanām indra ketum manye tvā vṛṣabhaṃ carṣaṇīnām //	manye tvā satvanām indra ketum manye tvā vṛṣabham carṣaṇīnām 
SA_GV01_rvh1-10u-15121	RV_8,096.05a ā yad vajram bāhvor indra dhatse madacyutam ahaye hantavā u /	ā yat vajram bāhvoḥ indra dhatse mada cyutam ahaye hantavai u 
SA_GV01_rvh1-10u-15122	RV_8,096.05c pra parvatā anavanta pra gāvaḥ pra brahmāṇo abhinakṣanta indram //	pra parvatāḥ anavanta pra gāvaḥ pra brahmāṇaḥ abhinakṣantaḥ indram 
SA_GV01_rvh1-10u-15123	RV_8,096.06a tam u ṣṭavāma ya imā jajāna viśvā jātāny avarāṇy asmāt /	tam u stavāma yaḥ imā jajāna viśvā jātāni avarāṇi asmāt 
SA_GV01_rvh1-10u-15124	RV_8,096.06c indreṇa mitraṃ didhiṣema gīrbhir upo namobhir vṛṣabhaṃ viśema //	indreṇa mitram didhiṣema gīrbhiḥ upa u namobhiḥ vṛṣabham viśema 
SA_GV01_rvh1-10u-15125	RV_8,096.07a vṛtrasya tvā śvasathād īṣamāṇā viśve devā ajahur ye sakhāyaḥ /	vṛtrasya tvā śvasathāt īṣamāṇāḥ viśve devāḥ ajahuḥ ye sakhāyaḥ 
SA_GV01_rvh1-10u-15126	RV_8,096.07c marudbhir indra sakhyaṃ te astv athemā viśvāḥ pṛtanā jayāsi //	marudbhiḥ indra sakhyam te astu atha imāḥ viśvāḥ pṛtanāḥ jayāsi 
SA_GV01_rvh1-10u-15127	RV_8,096.08a triḥ ṣaṣṭis tvā maruto vāvṛdhānā usrā iva rāśayo yajñiyāsaḥ /	tris ṣaṣṭiḥ tvā marutaḥ vāvṛdhānāḥ usrāḥ iva rāśayaḥ yajñiyāsaḥ 
SA_GV01_rvh1-10u-15128	RV_8,096.08c upa tvemaḥ kṛdhi no bhāgadheyaṃ śuṣmaṃ ta enā haviṣā vidhema //	upa tvā imaḥ kṛdhi naḥ bhāgadheyam śuṣmam te enā haviṣā vidhema 
SA_GV01_rvh1-10u-15129	RV_8,096.09a tigmam āyudham marutām anīkaṃ kas ta indra prati vajraṃ dadharṣa /	tigmam āyudham marutām anīkam kaḥ te indra prati vajram dadharṣa 
SA_GV01_rvh1-10u-15130	RV_8,096.09c anāyudhāso asurā adevāś cakreṇa tāṃ apa vapa ṛjīṣin //	an āyudhāsaḥ asurāḥ a devāḥ cakreṇa tām apa vapa ṛjīṣin 
SA_GV01_rvh1-10u-15131	RV_8,096.10a maha ugrāya tavase suvṛktim preraya śivatamāya paśvaḥ /	mahe ugrāya tavase suvṛktim preraya śivatamāya paśvaḥ 
SA_GV01_rvh1-10u-15132	RV_8,096.10c girvāhase gira indrāya pūrvīr dhehi tanve kuvid aṅga vedat //	gir vāhase giraḥ indrāya pūrvīḥ dhehi tanve kuvid aṅga vedat 
SA_GV01_rvh1-10u-15133	RV_8,096.11a ukthavāhase vibhve manīṣāṃ druṇā na pāram īrayā nadīnām /	uktha vāhase vibhve manīṣām druṇā na pāram īraya nadīnām 
SA_GV01_rvh1-10u-15134	RV_8,096.11c ni spṛśa dhiyā tanvi śrutasya juṣṭatarasya kuvid aṅga vedat //	ni spṛśa dhiyā tanvi śrutasya juṣṭatarasya kuvid aṅga vedat 
SA_GV01_rvh1-10u-15135	RV_8,096.12a tad viviḍḍhi yat ta indro jujoṣat stuhi suṣṭutiṃ namasā vivāsa /	tat viviḍḍhi yat te indraḥ jujoṣat stuhi suṣṭutim namasā vivāsa 
SA_GV01_rvh1-10u-15136	RV_8,096.12c upa bhūṣa jaritar mā ruvaṇyaḥ śrāvayā vācaṃ kuvid aṅga vedat //	upa bhūṣa jaritar mā ruvaṇyaḥ śrāvaya vācam kuvid aṅga vedat 
SA_GV01_rvh1-10u-15137	RV_8,096.13a ava drapso aṃśumatīm atiṣṭhad iyānaḥ kṛṣṇo daśabhiḥ sahasraiḥ /	ava drapsaḥ aṃśumatīm atiṣṭhat iyānaḥ kṛṣṇaḥ daśabhiḥ sahasraiḥ 
SA_GV01_rvh1-10u-15138	RV_8,096.13c āvat tam indraḥ śacyā dhamantam apa snehitīr nṛmaṇā adhatta //	āvat tam indraḥ śacyā dhamantam apa snehitīḥ nṛmaṇāḥ adhatta 
SA_GV01_rvh1-10u-15139	RV_8,096.14a drapsam apaśyaṃ viṣuṇe carantam upahvare nadyo aṃśumatyāḥ /	drapsam apaśyam viṣuṇe carantam upahvare nadyaḥ aṃśumatyāḥ 
SA_GV01_rvh1-10u-15140	RV_8,096.14c nabho na kṛṣṇam avatasthivāṃsam iṣyāmi vo vṛṣaṇo yudhyatājau //	nabhaḥ na kṛṣṇam avatasthivāṃsam iṣyāmi vaḥ vṛṣaṇaḥ yudhyata ājau 
SA_GV01_rvh1-10u-15141	RV_8,096.15a adha drapso aṃśumatyā upasthe 'dhārayat tanvaṃ titviṣāṇaḥ /	adha drapsaḥ aṃśumatyāḥ upasthe dhārayat tanvam titviṣāṇaḥ 
SA_GV01_rvh1-10u-15142	RV_8,096.15c viśo adevīr abhy ācarantīr bṛhaspatinā yujendraḥ sasāhe //	viśaḥ adevīḥ abhī ācarantīḥ bṛhaspatinā yujā indraḥ sasāhe 
SA_GV01_rvh1-10u-15143	RV_8,096.16a tvaṃ ha tyat saptabhyo jāyamāno 'śatrubhyo abhavaḥ śatrur indra /	tvam ha tyad saptabhyaḥ jāyamānaḥ śatrubhyaḥ abhavaḥ śatruḥ indra 
SA_GV01_rvh1-10u-15144	RV_8,096.16c gūḷhe dyāvāpṛthivī anv avindo vibhumadbhyo bhuvanebhyo raṇaṃ dhāḥ //	gūḷhe dyāvāpṛthivī anu avindaḥ vibhumadbhyaḥ bhuvanebhyaḥ raṇam dhāḥ 
SA_GV01_rvh1-10u-15145	RV_8,096.17a tvaṃ ha tyad apratimānam ojo vajreṇa vajrin dhṛṣito jaghantha /	tvam ha tyad a pratimānam ojaḥ vajreṇa vajrin dhṛṣitaḥ jaghantha 
SA_GV01_rvh1-10u-15146	RV_8,096.17c tvaṃ śuṣṇasyāvātiro vadhatrais tvaṃ gā indra śacyed avindaḥ //	tvam śuṣṇasya avātiraḥ vadhatraiḥ tvam gāḥ indra śacyā id avindaḥ 
SA_GV01_rvh1-10u-15147	RV_8,096.18a tvaṃ ha tyad vṛṣabha carṣaṇīnāṃ ghano vṛtrāṇāṃ taviṣo babhūtha /	tvam ha tyad vṛṣabha carṣaṇīnām ghanaḥ vṛtrāṇām taviṣaḥ babhūtha 
SA_GV01_rvh1-10u-15148	RV_8,096.18c tvaṃ sindhūṃr asṛjas tastabhānān tvam apo ajayo dāsapatnīḥ //	tvam sindhūṃr asṛjaḥ tastabhānān tvam apaḥ ajayaḥ dāsa patnīḥ 
SA_GV01_rvh1-10u-15149	RV_8,096.19a sa sukratū raṇitā yaḥ suteṣv anuttamanyur yo aheva revān /	sa su kratuḥ raṇitā yaḥ suteṣu anutta manyuḥ yaḥ ahā iva revān 
SA_GV01_rvh1-10u-15150	RV_8,096.19c ya eka in nary apāṃsi kartā sa vṛtrahā pratīd anyam āhuḥ //	yaḥ ekaḥ id nari apāṃsi kartā sa vṛtrahā prati id anyam āhuḥ 
SA_GV01_rvh1-10u-15151	RV_8,096.20a sa vṛtrahendraś carṣaṇīdhṛt taṃ suṣṭutyā havyaṃ huvema /	sa vṛtrahā indraḥ carṣaṇī dhṛt tam suṣṭutyā havyam huvema 
SA_GV01_rvh1-10u-15152	RV_8,096.20c sa prāvitā maghavā no 'dhivaktā sa vājasya śravasyasya dātā //	sa prāvitā maghavā naḥ dhivaktā sa vājasya śravasyasya dātā 
SA_GV01_rvh1-10u-15153	RV_8,096.21a sa vṛtrahendra ṛbhukṣāḥ sadyo jajñāno havyo babhūva /	sa vṛtrahā indraḥ ṛbhukṣāḥ sadyas jajñānaḥ havyaḥ babhūva 
SA_GV01_rvh1-10u-15154	RV_8,096.21c kṛṇvann apāṃsi naryā purūṇi somo na pīto havyaḥ sakhibhyaḥ //	kṛṇvan apāṃsi naryā purūṇi somaḥ na pītaḥ havyaḥ sakhibhyaḥ 
SA_GV01_rvh1-10u-15155	RV_8,097.01a yā indra bhuja ābharaḥ svarvāṃ asurebhyaḥ /	yāḥ indra bhujaḥ ābharaḥ svarvān asurebhyaḥ 
SA_GV01_rvh1-10u-15156	RV_8,097.01c stotāram in maghavann asya vardhaya ye ca tve vṛktabarhiṣaḥ //	stotāram id maghavan asya vardhaya ye ca tve vṛkta barhiṣaḥ 
SA_GV01_rvh1-10u-15157	RV_8,097.02a yam indra dadhiṣe tvam aśvaṃ gām bhāgam avyayam /	yam indra dadhiṣe tvam aśvam gām bhāgam avyayam 
SA_GV01_rvh1-10u-15158	RV_8,097.02c yajamāne sunvati dakṣiṇāvati tasmin taṃ dhehi mā paṇau //	yajamāne sunvati dakṣiṇāvati tasmin tam dhehi mā paṇau 
SA_GV01_rvh1-10u-15159	RV_8,097.03a ya indra sasty avrato 'nuṣvāpam adevayuḥ /	yaḥ indra sasti avrataḥ nuṣvāpam adevayuḥ 
SA_GV01_rvh1-10u-15160	RV_8,097.03c svaiḥ ṣa evair mumurat poṣyaṃ rayiṃ sanutar dhehi taṃ tataḥ //	svaiḥ saḥ evaiḥ mumurat poṣyam rayim sanutar dhehi tam tatas 
SA_GV01_rvh1-10u-15161	RV_8,097.04a yac chakrāsi parāvati yad arvāvati vṛtrahan /	yat śakra asi parāvati yat arvāvati vṛtrahan 
SA_GV01_rvh1-10u-15162	RV_8,097.04c atas tvā gīrbhir dyugad indra keśibhiḥ sutāvāṃ ā vivāsati //	atas tvā gīrbhiḥ dyugad indra keśibhiḥ sutāvān ā vivāsati 
SA_GV01_rvh1-10u-15163	RV_8,097.05a yad vāsi rocane divaḥ samudrasyādhi viṣṭapi /	yat vā asi rocane divaḥ samudrasya adhi viṣṭapi 
SA_GV01_rvh1-10u-15164	RV_8,097.05c yat pārthive sadane vṛtrahantama yad antarikṣa ā gahi //	yat pārthive sadane vṛtra hantama yat antarikṣe ā gahi 
SA_GV01_rvh1-10u-15165	RV_8,097.06a sa naḥ someṣu somapāḥ suteṣu śavasas pate /	sa naḥ someṣu soma pāḥ suteṣu śavasaḥ pate 
SA_GV01_rvh1-10u-15166	RV_8,097.06c mādayasva rādhasā sūnṛtāvatendra rāyā parīṇasā //	mādayasva rādhasā sūnṛtāvatā indra rāyā parīṇasā 
SA_GV01_rvh1-10u-15167	RV_8,097.07a mā na indra parā vṛṇag bhavā naḥ sadhamādyaḥ /	mā naḥ indra parā vṛṇak bhava naḥ sadhamādyaḥ 
SA_GV01_rvh1-10u-15168	RV_8,097.07c tvaṃ na ūtī tvam in na āpyam mā na indra parā vṛṇak //	tvam naḥ ūtī tvam id naḥ āpyam mā naḥ indra parā vṛṇak 
SA_GV01_rvh1-10u-15169	RV_8,097.08a asme indra sacā sute ni ṣadā pītaye madhu /	asme indra sacā sute ni sada pītaye madhu 
SA_GV01_rvh1-10u-15170	RV_8,097.08c kṛdhī jaritre maghavann avo mahad asme indra sacā sute //	kṛdhi jaritre maghavan avaḥ mahat asme indra sacā sute 
SA_GV01_rvh1-10u-15171	RV_8,097.09a na tvā devāsa āśata na martyāso adrivaḥ /	na tvā devāsaḥ āśata na martyāsaḥ adrivas 
SA_GV01_rvh1-10u-15172	RV_8,097.09c viśvā jātāni śavasābhibhūr asi na tvā devāsa āśata //	viśvā jātāni śavasā abhibhūḥ asi na tvā devāsaḥ āśata 
SA_GV01_rvh1-10u-15173	RV_8,097.10a viśvāḥ pṛtanā abhibhūtaraṃ naraṃ sajūs tatakṣur indraṃ jajanuś ca rājase /	viśvāḥ pṛtanāḥ abhibhūtaram naram sajūs tatakṣuḥ indram jajanuḥ ca rājase 
SA_GV01_rvh1-10u-15174	RV_8,097.10c kratvā variṣṭhaṃ vara āmurim utogram ojiṣṭhaṃ tavasaṃ tarasvinam //	kratvā variṣṭham vare āmurim uta ugram ojiṣṭham tavasam tarasvinam 
SA_GV01_rvh1-10u-15175	RV_8,097.11a sam īṃ rebhāso asvarann indraṃ somasya pītaye /	sam īm rebhāsaḥ asvaran indram somasya pītaye 
SA_GV01_rvh1-10u-15176	RV_8,097.11c svarpatiṃ yad īṃ vṛdhe dhṛtavrato hy ojasā sam ūtibhiḥ //	svarpatim yat īm vṛdhe dhṛtavrataḥ hi ojasā sam ūtibhiḥ 
SA_GV01_rvh1-10u-15177	RV_8,097.12a nemiṃ namanti cakṣasā meṣaṃ viprā abhisvarā /	nemim namanti cakṣasā meṣam viprāḥ abhisvarā 
SA_GV01_rvh1-10u-15178	RV_8,097.12c sudītayo vo adruho 'pi karṇe tarasvinaḥ sam ṛkvabhiḥ //	su dītayaḥ vaḥ adruhaḥ pi karṇe tarasvinaḥ sam ṛkvabhiḥ 
SA_GV01_rvh1-10u-15179	RV_8,097.13a tam indraṃ johavīmi maghavānam ugraṃ satrā dadhānam apratiṣkutaṃ śavāṃsi /	tam indram johavīmi maghavānam ugram satrā dadhānam apratiṣkutam śavāṃsi 
SA_GV01_rvh1-10u-15180	RV_8,097.13c maṃhiṣṭho gīrbhir ā ca yajñiyo vavartad rāye no viśvā supathā kṛṇotu vajrī //	maṃhiṣṭhaḥ gīrbhiḥ ā ca yajñiyaḥ vavartat rāye naḥ viśvā su pathā kṛṇotu vajrī 
SA_GV01_rvh1-10u-15181	RV_8,097.14a tvam pura indra cikid enā vy ojasā śaviṣṭha śakra nāśayadhyai /	tvam puras indra cikit enā vi ojasā śaviṣṭha śakra nāśayadhyai 
SA_GV01_rvh1-10u-15182	RV_8,097.14c tvad viśvāni bhuvanāni vajrin dyāvā rejete pṛthivī ca bhīṣā //	tvat viśvāni bhuvanāni vajrin dyāvā rejete pṛthivī ca bhīṣā 
SA_GV01_rvh1-10u-15183	RV_8,097.15a tan ma ṛtam indra śūra citra pātv apo na vajrin duritāti parṣi bhūri /	tat me ṛtam indra śūra citra pātu apaḥ na vajrin duritā ati parṣi bhūri 
SA_GV01_rvh1-10u-15184	RV_8,097.15c kadā na indra rāya ā daśasyer viśvapsnyasya spṛhayāyyasya rājan //	kadā naḥ indra rāyaḥ ā daśasyeḥ viśvapsnyasya spṛhayāyyasya rājan 
SA_GV01_rvh1-10u-15185	RV_8,098.01a indrāya sāma gāyata viprāya bṛhate bṛhat /	indrāya sāma gāyata viprāya bṛhate bṛhat 
SA_GV01_rvh1-10u-15186	RV_8,098.01c dharmakṛte vipaścite panasyave //	dharma kṛte vipaścite panasyave 
SA_GV01_rvh1-10u-15187	RV_8,098.02a tvam indrābhibhūr asi tvaṃ sūryam arocayaḥ /	tvam indra abhibhūḥ asi tvam sūryam arocayaḥ 
SA_GV01_rvh1-10u-15188	RV_8,098.02c viśvakarmā viśvadevo mahāṃ asi //	viśvakarmā viśva devaḥ mahān asi 
SA_GV01_rvh1-10u-15189	RV_8,098.03a vibhrājañ jyotiṣā svar agaccho rocanaṃ divaḥ /	vibhrājam jyotiṣā svar agacchaḥ rocanam divaḥ 
SA_GV01_rvh1-10u-15190	RV_8,098.03c devās ta indra sakhyāya yemire //	devāḥ te indra sakhyāya yemire 
SA_GV01_rvh1-10u-15191	RV_8,098.04a endra no gadhi priyaḥ satrājid agohyaḥ /	ā indra naḥ gadhi priyaḥ satrājit agohyaḥ 
SA_GV01_rvh1-10u-15192	RV_8,098.04c girir na viśvatas pṛthuḥ patir divaḥ //	giriḥ na viśvatas pṛthuḥ patiḥ divaḥ 
SA_GV01_rvh1-10u-15193	RV_8,098.05a abhi hi satya somapā ubhe babhūtha rodasī /	abhi hi satya soma pāḥ ubhe babhūtha rodasī 
SA_GV01_rvh1-10u-15194	RV_8,098.05c indrāsi sunvato vṛdhaḥ patir divaḥ //	indra asi sunvataḥ vṛdhaḥ patiḥ divaḥ 
SA_GV01_rvh1-10u-15195	RV_8,098.06a tvaṃ hi śaśvatīnām indra dartā purām asi /	tvam hi śaśvatīnām indra dartā purām asi 
SA_GV01_rvh1-10u-15196	RV_8,098.06c hantā dasyor manor vṛdhaḥ patir divaḥ //	hantā dasyoḥ manoḥ vṛdhaḥ patiḥ divaḥ 
SA_GV01_rvh1-10u-15197	RV_8,098.07a adhā hīndra girvaṇa upa tvā kāmān mahaḥ sasṛjmahe /	adhā hi indra girvaṇaḥ upa tvā kāmān mahaḥ sasṛjmahe 
SA_GV01_rvh1-10u-15198	RV_8,098.07c udeva yanta udabhiḥ //	udā iva yantaḥ udabhiḥ 
SA_GV01_rvh1-10u-15199	RV_8,098.08a vār ṇa tvā yavyābhir vardhanti śūra brahmāṇi /	vār na tvā yavyābhiḥ vardhanti śūra brahmāṇi 
SA_GV01_rvh1-10u-15200	RV_8,098.08c vāvṛdhvāṃsaṃ cid adrivo dive-dive //	vāvṛdhvāṃsam cit adrivas dive dive 
SA_GV01_rvh1-10u-15201	RV_8,098.09a yuñjanti harī iṣirasya gāthayorau ratha uruyuge /	yuñjanti harī iṣirasya gāthayā urau rathe uru yuge 
SA_GV01_rvh1-10u-15202	RV_8,098.09c indravāhā vacoyujā //	indra vāhā vacaḥ yujā 
SA_GV01_rvh1-10u-15203	RV_8,098.10a tvaṃ na indrā bharaṃ ojo nṛmṇaṃ śatakrato vicarṣaṇe /	tvam naḥ indra ā bhara ojaḥ nṛmṇam śatakrato vicarṣaṇe 
SA_GV01_rvh1-10u-15204	RV_8,098.10c ā vīram pṛtanāṣaham //	ā vīram pṛtanāṣaham 
SA_GV01_rvh1-10u-15205	RV_8,098.11a tvaṃ hi naḥ pitā vaso tvam mātā śatakrato babhūvitha /	tvam hi naḥ pitā vaso tvam mātā śatakrato babhūvitha 
SA_GV01_rvh1-10u-15206	RV_8,098.11c adhā te sumnam īmahe //	adhā te sumnam īmahe 
SA_GV01_rvh1-10u-15207	RV_8,098.12a tvāṃ śuṣmin puruhūta vājayantam upa bruve śatakrato /	tvām śuṣmin puruhūta vājayantam upa bruve śatakrato 
SA_GV01_rvh1-10u-15208	RV_8,098.12c sa no rāsva suvīryam //	sa naḥ rāsva su vīryam 
SA_GV01_rvh1-10u-15209	RV_8,099.01a tvām idā hyo naro 'pīpyan vajrin bhūrṇayaḥ /	tvām idā hyas naraḥ pīpyan vajrin bhūrṇayaḥ 
SA_GV01_rvh1-10u-15210	RV_8,099.01c sa indra stomavāhasām iha śrudhy upa svasaram ā gahi //	saḥ indra stoma vāhasām iha śrudhi upa svasaram ā gahi 
SA_GV01_rvh1-10u-15211	RV_8,099.02a matsvā suśipra harivas tad īmahe tve ā bhūṣanti vedhasaḥ /	matsva su śipra harivas tat īmahe tve ā bhūṣanti vedhasaḥ 
SA_GV01_rvh1-10u-15212	RV_8,099.02c tava śravāṃsy upamāny ukthyā suteṣv indra girvaṇaḥ //	tava śravāṃsi upamāni ukthyā suteṣu indra girvaṇaḥ 
SA_GV01_rvh1-10u-15213	RV_8,099.03a śrāyanta iva sūryaṃ viśved indrasya bhakṣata /	śrāyantaḥ iva sūryam viśvā id indrasya bhakṣata 
SA_GV01_rvh1-10u-15214	RV_8,099.03c vasūni jāte janamāna ojasā prati bhāgaṃ na dīdhima //	vasūni jāte janamāne ojasā prati bhāgam na dīdhima 
SA_GV01_rvh1-10u-15215	RV_8,099.04a anarśarātiṃ vasudām upa stuhi bhadrā indrasya rātayaḥ /	anarśarātim vasu dām upa stuhi bhadrāḥ indrasya rātayaḥ 
SA_GV01_rvh1-10u-15216	RV_8,099.04c so asya kāmaṃ vidhato na roṣati mano dānāya codayan //	saḥ asya kāmam vidhataḥ na roṣati manaḥ dānāya codayan 
SA_GV01_rvh1-10u-15217	RV_8,099.05a tvam indra pratūrtiṣv abhi viśvā asi spṛdhaḥ /	tvam indra pratūrtiṣu abhi viśvāḥ asi spṛdhaḥ 
SA_GV01_rvh1-10u-15218	RV_8,099.05c aśastihā janitā viśvatūr asi tvaṃ tūrya taruṣyataḥ //	aśasti hā janitā viśvatūr asi tvam tūrya taruṣyataḥ 
SA_GV01_rvh1-10u-15219	RV_8,099.06a anu te śuṣmaṃ turayantam īyatuḥ kṣoṇī śiśuṃ na mātarā /	anu te śuṣmam turayantam īyatuḥ kṣoṇī śiśum na mātarā 
SA_GV01_rvh1-10u-15220	RV_8,099.06c viśvās te spṛdhaḥ śnathayanta manyave vṛtraṃ yad indra tūrvasi //	viśvāḥ te spṛdhaḥ śnathayanta manyave vṛtram yat indra tūrvasi 
SA_GV01_rvh1-10u-15221	RV_8,099.07a ita ūtī vo ajaram prahetāram aprahitam /	itas ūtī vaḥ ajaram prahetāram a prahitam 
SA_GV01_rvh1-10u-15222	RV_8,099.07c āśuṃ jetāraṃ hetāraṃ rathītamam atūrtaṃ tugryāvṛdham //	āśum jetāram hetāram rathītamam a tūrtam tugryāvṛdham 
SA_GV01_rvh1-10u-15223	RV_8,099.08a iṣkartāram aniṣkṛtaṃ sahaskṛtaṃ śatamūtiṃ śatakratum /	iṣkartāram a niṣkṛtam sahaskṛtam śatamūtim śatakratum 
SA_GV01_rvh1-10u-15224	RV_8,099.08c samānam indram avase havāmahe vasavānaṃ vasūjuvam //	samānam indram avase havāmahe vasavānam vasūjuvam 
SA_GV01_rvh1-10u-15225	RV_8,100.01a ayaṃ ta emi tanvā purastād viśve devā abhi mā yanti paścāt /	ayam te emi tanvā purastāt viśve devāḥ abhi mā yanti paścāt 
SA_GV01_rvh1-10u-15226	RV_8,100.01c yadā mahyaṃ dīdharo bhāgam indrād in mayā kṛṇavo vīryāṇi //	yadā mahyam dīdharaḥ bhāgam indra āt id mayā kṛṇavaḥ vīryāṇi 
SA_GV01_rvh1-10u-15227	RV_8,100.02a dadhāmi te madhuno bhakṣam agre hitas te bhāgaḥ suto astu somaḥ /	dadhāmi te madhunaḥ bhakṣam agre hitaḥ te bhāgaḥ sutaḥ astu somaḥ 
SA_GV01_rvh1-10u-15228	RV_8,100.02c asaś ca tvaṃ dakṣiṇataḥ sakhā me 'dhā vṛtrāṇi jaṅghanāva bhūri //	asaḥ ca tvam dakṣiṇatas sakhā me dhāḥ vṛtrāṇi jaṅghanāva bhūri 
SA_GV01_rvh1-10u-15229	RV_8,100.03a pra su stomam bharata vājayanta indrāya satyaṃ yadi satyam asti /	pra su stomam bharata vājayantaḥ indrāya satyam yadi satyam asti 
SA_GV01_rvh1-10u-15230	RV_8,100.03c nendro astīti nema u tva āha ka īṃ dadarśa kam abhi ṣṭavāma //	na indraḥ asti iti nemaḥ u tve āha kaḥ īm dadarśa kam abhi stavāma 
SA_GV01_rvh1-10u-15231	RV_8,100.04a ayam asmi jaritaḥ paśya meha viśvā jātāny abhy asmi mahnā /	ayam asmi jaritar paśya mā iha viśvā jātāni abhī asmi mahnā 
SA_GV01_rvh1-10u-15232	RV_8,100.04c ṛtasya mā pradiśo vardhayanty ādardiro bhuvanā dardarīmi //	ṛtasya mā pradiśaḥ vardhayanti ādardiraḥ bhuvanā dardarīmi 
SA_GV01_rvh1-10u-15233	RV_8,100.05a ā yan mā venā aruhann ṛtasyaṃ ekam āsīnaṃ haryatasya pṛṣṭhe /	ā yat mā venāḥ ṛtasya ekam āsīnam haryatasya pṛṣṭhe 
SA_GV01_rvh1-10u-15234	RV_8,100.05c manaś cin me hṛda ā praty avocad acikradañ chiśumantaḥ sakhāyaḥ //	manaḥ cit me hṛde ā prati avocat acikradam śiśumantaḥ sakhāyaḥ 
SA_GV01_rvh1-10u-15235	RV_8,100.06a viśvet tā te savaneṣu pravācyā yā cakartha maghavann indra sunvate /	viśvā id tā te savaneṣu pravācyā yā cakartha maghavan indra sunvate 
SA_GV01_rvh1-10u-15236	RV_8,100.06c pārāvataṃ yat purusambhṛtaṃ vasv apāvṛṇoḥ śarabhāya ṛṣibandhave //	pārāvatam yat puru sambhṛtam vasu apāvṛṇoḥ śarabhāya ṛṣi bandhave 
SA_GV01_rvh1-10u-15237	RV_8,100.07a pra nūnaṃ dhāvatā pṛthaṅ neha yo vo avāvarīt /	pra nūnam dhāvata pṛthak na iha yaḥ vaḥ avāvarīt 
SA_GV01_rvh1-10u-15238	RV_8,100.07c ni ṣīṃ vṛtrasya marmaṇi vajram indro apīpatat //	ni sīm vṛtrasya marmaṇi vajram indraḥ apīpatat 
SA_GV01_rvh1-10u-15239	RV_8,100.08a manojavā ayamāna āyasīm atarat puram /	manaḥ javāḥ ayamānaḥ āyasīm atarat puram 
SA_GV01_rvh1-10u-15240	RV_8,100.08c divaṃ suparṇo gatvāya somaṃ vajriṇa ābharat //	divam suparṇaḥ gatvāya somam vajriṇe ābharat 
SA_GV01_rvh1-10u-15241	RV_8,100.09a samudre antaḥ śayata udnā vajro abhīvṛtaḥ /	samudre antar śayate udnā vajraḥ abhīvṛtaḥ 
SA_GV01_rvh1-10u-15242	RV_8,100.09c bharanty asmai saṃyataḥ puraḥprasravaṇā balim //	bharanti asmai saṃyataḥ puras prasravaṇāḥ balim 
SA_GV01_rvh1-10u-15243	RV_8,100.10a yad vāg vadanty avicetanāni rāṣṭrī devānāṃ niṣasāda mandrā /	yat vāc vadantī a vicetanāni rāṣṭrī devānām niṣasāda mandrā 
SA_GV01_rvh1-10u-15244	RV_8,100.10c catasra ūrjaṃ duduhe payāṃsi kva svid asyāḥ paramaṃ jagāma //	catasraḥ ūrjam duduhe payāṃsi kva svid asyāḥ paramam jagāma 
SA_GV01_rvh1-10u-15245	RV_8,100.11a devīṃ vācam ajanayanta devās tāṃ viśvarūpāḥ paśavo vadanti /	devīm vācam ajanayanta devāḥ tām viśva rūpāḥ paśavaḥ vadanti 
SA_GV01_rvh1-10u-15246	RV_8,100.11c sā no mandreṣam ūrjaṃ duhānā dhenur vāg asmān upa suṣṭutaitu //	sā naḥ mandrā iṣam ūrjam duhānā dhenuḥ vāc asmān upa suṣṭutā etu 
SA_GV01_rvh1-10u-15247	RV_8,100.12a sakhe viṣṇo vitaraṃ vi kramasva dyaur dehi lokaṃ vajrāya viṣkabhe /	sakhe viṣṇo vitaram vi kramasva dyauḥ dehi lokam vajrāya viṣkabhe 
SA_GV01_rvh1-10u-15248	RV_8,100.12c hanāva vṛtraṃ riṇacāva sindhūn indrasya yantu prasave visṛṣṭāḥ //	hanāva vṛtram riṇacāva sindhūn indrasya yantu prasave visṛṣṭāḥ 
SA_GV01_rvh1-10u-15249	RV_8,101.01a ṛdhag itthā sa martyaḥ śaśame devatātaye /	ṛdhak itthā sa martyaḥ śaśame devatātaye 
SA_GV01_rvh1-10u-15250	RV_8,101.01c yo nūnam mitrāvaruṇāv abhiṣṭaya ācakre havyadātaye //	yaḥ nūnam mitrāvaruṇau abhiṣṭaye ācakre havya dātaye 
SA_GV01_rvh1-10u-15251	RV_8,101.02a varṣiṣṭhakṣatrā urucakṣasā narā rājānā dīrghaśruttamā /	varṣiṣṭha kṣatrau uru cakṣasā narā rājānā dīrgha śruttamā 
SA_GV01_rvh1-10u-15252	RV_8,101.02c tā bāhutā na daṃsanā ratharyataḥ sākaṃ sūryasya raśmibhiḥ //	tā bāhutā na daṃsanā ratharyataḥ sākam sūryasya raśmibhiḥ 
SA_GV01_rvh1-10u-15253	RV_8,101.03a pra yo vām mitrāvaruṇājiro dūto adravat /	pra yaḥ vām mitrāvaruṇā ajiraḥ dūtaḥ adravat 
SA_GV01_rvh1-10u-15254	RV_8,101.03c ayaḥśīrṣā maderaghuḥ //	ayaḥ śīrṣā maderaghuḥ 
SA_GV01_rvh1-10u-15255	RV_8,101.04a na yaḥ sampṛcche na punar havītave na saṃvādāya ramate /	na yaḥ sampṛcche na punar havītave na saṃvādāya ramate 
SA_GV01_rvh1-10u-15256	RV_8,101.04c tasmān no adya samṛter uruṣyatam bāhubhyāṃ na uruṣyatam //	tasmāt naḥ adya samṛteḥ uruṣyatam bāhubhyām naḥ uruṣyatam 
SA_GV01_rvh1-10u-15257	RV_8,101.05a pra mitrāya prāryamṇe sacathyam ṛtāvaso /	pra mitrāya pra aryamṇe sacathyam ṛtāvaso 
SA_GV01_rvh1-10u-15258	RV_8,101.05c varūthyaṃ varuṇe chandyaṃ vaca stotraṃ rājasu gāyata //	varūthyam varuṇe chandyam vacaḥ stotram rājasu gāyata 
SA_GV01_rvh1-10u-15259	RV_8,101.06a te hinvire aruṇaṃ jenyaṃ vasv ekam putraṃ tisṝṇām /	te hinvire aruṇam jenyam vasu ekam putram tisṝṇām 
SA_GV01_rvh1-10u-15260	RV_8,101.06c te dhāmāny amṛtā martyānām adabdhā abhi cakṣate //	te dhāmāni amṛtā martyānām adabdhā abhi cakṣate 
SA_GV01_rvh1-10u-15261	RV_8,101.07a ā me vacāṃsy udyatā dyumattamāni kartvā /	ā me vacāṃsi udyatā dyumattamāni kartvā 
SA_GV01_rvh1-10u-15262	RV_8,101.07c ubhā yātaṃ nāsatyā sajoṣasā prati havyāni vītaye //	ubhā yātam nāsatyā sajoṣasā prati havyāni vītaye 
SA_GV01_rvh1-10u-15263	RV_8,101.08a rātiṃ yad vām arakṣasaṃ havāmahe yuvābhyāṃ vājinīvasū /	rātim yat vām arakṣasam havāmahe yuvābhyām vājinīvasū 
SA_GV01_rvh1-10u-15264	RV_8,101.08c prācīṃ hotrām pratirantāv itaṃ narā gṛṇānā jamadagninā //	prācīm hotrām pratirantau itam narā gṛṇānā jamadagninā 
SA_GV01_rvh1-10u-15265	RV_8,101.09a ā no yajñaṃ divispṛśaṃ vāyo yāhi sumanmabhiḥ /	ā naḥ yajñam divispṛśam vāyo yāhi su manmabhiḥ 
SA_GV01_rvh1-10u-15266	RV_8,101.09c antaḥ pavitra upari śrīṇāno 'yaṃ śukro ayāmi te //	antar pavitre upari śrīṇānaḥ yam śukraḥ ayāmi te 
SA_GV01_rvh1-10u-15267	RV_8,101.10a vety adhvaryuḥ pathibhī rajiṣṭhaiḥ prati havyāni vītaye /	veti adhvaryuḥ pathibhiḥ rajiṣṭhaiḥ prati havyāni vītaye 
SA_GV01_rvh1-10u-15268	RV_8,101.10c adhā niyutva ubhayasya naḥ piba śuciṃ somaṃ gavāśiram //	adha niyutvas ubhayasya naḥ piba śucim somam gavāśiram 
SA_GV01_rvh1-10u-15269	RV_8,101.11a baṇ mahāṃ asi sūrya baḷ āditya mahāṃ asi /	baṭ mahān asi sūrya baṭ āditya mahān asi 
SA_GV01_rvh1-10u-15270	RV_8,101.11c mahas te sato mahimā panasyate 'ddhā deva mahāṃ asi //	mahaḥ te sataḥ mahimā panasyate ddhā deva mahān asi 
SA_GV01_rvh1-10u-15271	RV_8,101.12a baṭ sūrya śravasā mahāṃ asi satrā deva mahāṃ asi /	baṭ sūrya śravasā mahān asi satrā deva mahān asi 
SA_GV01_rvh1-10u-15272	RV_8,101.12c mahnā devānām asuryaḥ purohito vibhu jyotir adābhyam //	mahnā devānām asuryaḥ purohitaḥ vibhu jyotiḥ adābhyam 
SA_GV01_rvh1-10u-15273	RV_8,101.13a iyaṃ yā nīcy arkiṇī rūpā rohiṇyā kṛtā /	iyam yā nīcī arkiṇī rūpā rohiṇyā kṛtā 
SA_GV01_rvh1-10u-15274	RV_8,101.13c citreva praty adarśy āyaty antar daśasu bāhuṣu //	citrā iva prati adarśi āyatī antar daśasu bāhuṣu 
SA_GV01_rvh1-10u-15275	RV_8,101.14a prajā ha tisro atyāyam īyur ny anyā arkam abhito viviśre /	prajāḥ ha tisraḥ atyāyam īyuḥ ni anyāḥ arkam abhitas viviśre 
SA_GV01_rvh1-10u-15276	RV_8,101.14c bṛhad dha tasthau bhuvaneṣv antaḥ pavamāno harita ā viveśa //	bṛhat ha tasthau bhuvaneṣu antar pavamānaḥ haritaḥ ā viveśa 
SA_GV01_rvh1-10u-15277	RV_8,101.15a mātā rudrāṇāṃ duhitā vasūnāṃ svasādityānām amṛtasya nābhiḥ /	mātā rudrāṇām duhitā vasūnām svasā ādityānām amṛtasya nābhiḥ 
SA_GV01_rvh1-10u-15278	RV_8,101.15c pra nu vocaṃ cikituṣe janāya mā gām anāgām aditiṃ vadhiṣṭa //	pra nu vocam cikituṣe janāya mā gām anāgām aditim vadhiṣṭa 
SA_GV01_rvh1-10u-15279	RV_8,101.16a vacovidaṃ vācam udīrayantīṃ viśvābhir dhībhir upatiṣṭhamānām /	vacaḥ vidam vācam udīrayantīm viśvābhiḥ dhībhiḥ upatiṣṭhamānām 
SA_GV01_rvh1-10u-15280	RV_8,101.16c devīṃ devebhyaḥ pary eyuṣīṃ gām ā māvṛkta martyo dabhracetāḥ //	devīm devebhyaḥ pari eyuṣīm gām ā mā avṛkta martyaḥ dabhra cetāḥ 
SA_GV01_rvh1-10u-15281	RV_8,102.01a tvam agne bṛhad vayo dadhāsi deva dāśuṣe /	tvam agne bṛhat vayaḥ dadhāsi deva dāśuṣe 
SA_GV01_rvh1-10u-15282	RV_8,102.01c kavir gṛhapatir yuvā //	kaviḥ gṛhapatiḥ yuvā 
SA_GV01_rvh1-10u-15283	RV_8,102.02a sa na īḷānayā saha devāṃ agne duvasyuvā /	sa naḥ īḍānayā saha devān agne duvasyuvā 
SA_GV01_rvh1-10u-15284	RV_8,102.02c cikid vibhānav ā vaha //	cikit vibhāno ā vaha 
SA_GV01_rvh1-10u-15285	RV_8,102.03a tvayā ha svid yujā vayaṃ codiṣṭhena yaviṣṭhya /	tvayā ha svid yujā vayam codiṣṭhena yaviṣṭhya 
SA_GV01_rvh1-10u-15286	RV_8,102.03c abhi ṣmo vājasātaye //	abhi smaḥ vājasātaye 
SA_GV01_rvh1-10u-15287	RV_8,102.04a aurvabhṛguvac chucim apnavānavad ā huve /	aurva bhṛgu vat śucim apnavāna vat ā huve 
SA_GV01_rvh1-10u-15288	RV_8,102.04c agniṃ samudravāsasam //	agnim samudra vāsasam 
SA_GV01_rvh1-10u-15289	RV_8,102.05a huve vātasvanaṃ kavim parjanyakrandyaṃ sahaḥ /	huve vāta svanam kavim parjanya krandyam sahaḥ 
SA_GV01_rvh1-10u-15290	RV_8,102.05c agniṃ samudravāsasam //	agnim samudra vāsasam 
SA_GV01_rvh1-10u-15291	RV_8,102.06a ā savaṃ savitur yathā bhagasyeva bhujiṃ huve /	ā savam savituḥ yathā bhagasya iva bhujim huve 
SA_GV01_rvh1-10u-15292	RV_8,102.06c agniṃ samudravāsasam //	agnim samudra vāsasam 
SA_GV01_rvh1-10u-15293	RV_8,102.07a agniṃ vo vṛdhantam adhvarāṇām purūtamam /	agnim vaḥ vṛdhantam adhvarāṇām purūtamam 
SA_GV01_rvh1-10u-15294	RV_8,102.07c acchā naptre sahasvate //	acchā naptre sahasvate 
SA_GV01_rvh1-10u-15295	RV_8,102.08a ayaṃ yathā na ābhuvat tvaṣṭā rūpeva takṣyā /	ayam yathā naḥ ābhuvat tvaṣṭā rūpā iva takṣyā 
SA_GV01_rvh1-10u-15296	RV_8,102.08c asya kratvā yaśasvataḥ //	asya kratvā yaśasvataḥ 
SA_GV01_rvh1-10u-15297	RV_8,102.09a ayaṃ viśvā abhi śriyo 'gnir deveṣu patyate /	ayam viśvāḥ abhi śriyaḥ gniḥ deveṣu patyate 
SA_GV01_rvh1-10u-15298	RV_8,102.09c ā vājair upa no gamat //	ā vājaiḥ upa naḥ gamat 
SA_GV01_rvh1-10u-15299	RV_8,102.10a viśveṣām iha stuhi hotṝṇāṃ yaśastamam /	viśveṣām iha stuhi hotṝṇām yaśastamam 
SA_GV01_rvh1-10u-15300	RV_8,102.10c agniṃ yajñeṣu pūrvyam //	agnim yajñeṣu pūrvyam 
SA_GV01_rvh1-10u-15301	RV_8,102.11a śīram pāvakaśociṣaṃ jyeṣṭho yo dameṣv ā /	śīram pāvaka śociṣam jyeṣṭhaḥ yaḥ dameṣu ā 
SA_GV01_rvh1-10u-15302	RV_8,102.11c dīdāya dīrghaśruttamaḥ //	dīdāya dīrghaśruttamaḥ 
SA_GV01_rvh1-10u-15303	RV_8,102.12a tam arvantaṃ na sānasiṃ gṛṇīhi vipra śuṣmiṇam /	tam arvantam na sānasim gṛṇīhi vipra śuṣmiṇam 
SA_GV01_rvh1-10u-15304	RV_8,102.12c mitraṃ na yātayajjanam //	mitram na yātayat janam 
SA_GV01_rvh1-10u-15305	RV_8,102.13a upa tvā jāmayo giro dediśatīr haviṣkṛtaḥ /	upa tvā jāmayaḥ giraḥ dediśatīḥ haviṣkṛtaḥ 
SA_GV01_rvh1-10u-15306	RV_8,102.13c vāyor anīke asthiran //	vāyoḥ anīke asthiran 
SA_GV01_rvh1-10u-15307	RV_8,102.14a yasya tridhātv avṛtam barhis tasthāv asaṃdinam /	yasya tri dhātu a vṛtam barhiḥ tasthau a saṃdinam 
SA_GV01_rvh1-10u-15308	RV_8,102.14c āpaś cin ni dadhā padam //	āpaḥ cit ni dadha padam 
SA_GV01_rvh1-10u-15309	RV_8,102.15a padaṃ devasya mīḷhuṣo 'nādhṛṣṭābhir ūtibhiḥ /	padam devasya mīḍhuṣaḥ na adhṛṣṭābhiḥ ūtibhiḥ 
SA_GV01_rvh1-10u-15310	RV_8,102.15c bhadrā sūrya ivopadṛk //	bhadrā sūryaḥ iva upadṛś 
SA_GV01_rvh1-10u-15311	RV_8,102.16a agne ghṛtasya dhītibhis tepāno deva śociṣā /	agne ghṛtasya dhītibhiḥ tepānaḥ deva śociṣā 
SA_GV01_rvh1-10u-15312	RV_8,102.16c ā devān vakṣi yakṣi ca //	ā devān vakṣi yakṣi ca 
SA_GV01_rvh1-10u-15313	RV_8,102.17a taṃ tvājananta mātaraḥ kaviṃ devāso aṅgiraḥ /	tam tvā ajananta mātaraḥ kavim devāsaḥ aṅgiraḥ 
SA_GV01_rvh1-10u-15314	RV_8,102.17c havyavāham amartyam //	havya vāham amartyam 
SA_GV01_rvh1-10u-15315	RV_8,102.18a pracetasaṃ tvā kave 'gne dūtaṃ vareṇyam /	pracetasam tvā kave gne dūtam vareṇyam 
SA_GV01_rvh1-10u-15316	RV_8,102.18c havyavāhaṃ ni ṣedire //	havyavāham ni sedire 
SA_GV01_rvh1-10u-15317	RV_8,102.19a nahi me asty aghnyā na svadhitir vananvati /	nahi me asti aghnyā na svadhitiḥ vananvati 
SA_GV01_rvh1-10u-15318	RV_8,102.19c athaitādṛg bharāmi te //	atha etādṛś bharāmi te 
SA_GV01_rvh1-10u-15319	RV_8,102.20a yad agne kāni kāni cid ā te dārūṇi dadhmasi /	yat agne kāni kāni cit ā te dārūṇi dadhmasi 
SA_GV01_rvh1-10u-15320	RV_8,102.20c tā juṣasva yaviṣṭhya //	tā juṣasva yaviṣṭhya 
SA_GV01_rvh1-10u-15321	RV_8,102.21a yad atty upajihvikā yad vamro atisarpati /	yat atti upajihvikā yat vamraḥ atisarpati 
SA_GV01_rvh1-10u-15322	RV_8,102.21c sarvaṃ tad astu te ghṛtam //	sarvam tat astu te ghṛtam 
SA_GV01_rvh1-10u-15323	RV_8,102.22a agnim indhāno manasā dhiyaṃ saceta martyaḥ /	agnim indhānaḥ manasā dhiyam saceta martyaḥ 
SA_GV01_rvh1-10u-15324	RV_8,102.22c agnim īdhe vivasvabhiḥ //	agnim īdhe vivasvabhiḥ 
SA_GV01_rvh1-10u-15325	RV_8,103.01a adarśi gātuvittamo yasmin vratāny ādadhuḥ /	adarśi gātu vittamaḥ yasmin vratāni ādadhuḥ 
SA_GV01_rvh1-10u-15326	RV_8,103.01c upo ṣu jātam āryasya vardhanam agniṃ nakṣanta no giraḥ //	upa u su jātam āryasya vardhanam agnim nakṣanta naḥ giraḥ 
SA_GV01_rvh1-10u-15327	RV_8,103.02a pra daivodāso agnir devāṃ acchā na majmanā /	pra daivodāsaḥ agniḥ devān acchā na majmanā 
SA_GV01_rvh1-10u-15328	RV_8,103.02c anu mātaram pṛthivīṃ vi vāvṛte tasthau nākasya sānavi //	anu mātaram pṛthivīm vi vāvṛte tasthau nākasya sānavi 
SA_GV01_rvh1-10u-15329	RV_8,103.03a yasmād rejanta kṛṣṭayaś carkṛtyāni kṛṇvataḥ /	yasmāt rejanta kṛṣṭayaḥ carkṛtyāni kṛṇvataḥ 
SA_GV01_rvh1-10u-15330	RV_8,103.03c sahasrasām medhasātāv iva tmanāgniṃ dhībhiḥ saparyata //	sahasra sām medha sātau iva tmanā agnim dhībhiḥ saparyata 
SA_GV01_rvh1-10u-15331	RV_8,103.04a pra yaṃ rāye ninīṣasi marto yas te vaso dāśat /	pra yam rāye ninīṣasi martaḥ yaḥ te vaso dāśat 
SA_GV01_rvh1-10u-15332	RV_8,103.04c sa vīraṃ dhatte agna ukthaśaṃsinaṃ tmanā sahasrapoṣiṇam //	sa vīram dhatte agne uktha śaṃsinam tmanā sahasra poṣiṇam 
SA_GV01_rvh1-10u-15333	RV_8,103.05a sa dṛḷhe cid abhi tṛṇatti vājam arvatā sa dhatte akṣiti śravaḥ /	sa dṛḷhe cit abhi tṛṇatti vājam arvatā sa dhatte akṣiti śravaḥ 
SA_GV01_rvh1-10u-15334	RV_8,103.05c tve devatrā sadā purūvaso viśvā vāmāni dhīmahi //	tve devatrā sadā purūvaso viśvā vāmāni dhīmahi 
SA_GV01_rvh1-10u-15335	RV_8,103.06a yo viśvā dayate vasu hotā mandro janānām /	yaḥ viśvā dayate vasu hotā mandraḥ janānām 
SA_GV01_rvh1-10u-15336	RV_8,103.06c madhor na pātrā prathamāny asmai pra stomā yanty agnaye //	madhoḥ na pātrā prathamāni asmai pra stomāḥ yanti agnaye 
SA_GV01_rvh1-10u-15337	RV_8,103.07a aśvaṃ na gīrbhī rathyaṃ sudānavo marmṛjyante devayavaḥ /	aśvam na gīrbhiḥ rathyam sudānavaḥ marmṛjyante devayavaḥ 
SA_GV01_rvh1-10u-15338	RV_8,103.07c ubhe toke tanaye dasma viśpate parṣi rādho maghonām //	ubhe toke tanaye dasma viśpate parṣi rādhaḥ maghonām 
SA_GV01_rvh1-10u-15339	RV_8,103.08a pra maṃhiṣṭhāya gāyata ṛtāvne bṛhate śukraśociṣe /	pra maṃhiṣṭhāya gāyata ṛtāvne bṛhate śukra śociṣe 
SA_GV01_rvh1-10u-15340	RV_8,103.08c upastutāso agnaye //	upastutāsaḥ agnaye 
SA_GV01_rvh1-10u-15341	RV_8,103.09a ā vaṃsate maghavā vīravad yaśaḥ samiddho dyumny āhutaḥ /	ā vaṃsate maghavā vīravat yaśaḥ samiddhaḥ dyumnī āhutaḥ 
SA_GV01_rvh1-10u-15342	RV_8,103.09c kuvin no asya sumatir navīyasy acchā vājebhir āgamat //	kuvid naḥ asya sumatiḥ navīyasī acchā vājebhiḥ āgamat 
SA_GV01_rvh1-10u-15343	RV_8,103.10a preṣṭham u priyāṇāṃ stuhy āsāvātithim /	preṣṭham u priyāṇām stuhi āsāva atithim 
SA_GV01_rvh1-10u-15344	RV_8,103.10c agniṃ rathānāṃ yamam //	agnim rathānām yamam 
SA_GV01_rvh1-10u-15345	RV_8,103.11a uditā yo niditā veditā vasv ā yajñiyo vavartati /	uditā yaḥ niditā veditā vasū ā yajñiyaḥ vavartati 
SA_GV01_rvh1-10u-15346	RV_8,103.11c duṣṭarā yasya pravaṇe normayo dhiyā vājaṃ siṣāsataḥ //	duṣṭarāḥ yasya pravaṇe na ūrmayaḥ dhiyā vājam siṣāsataḥ 
SA_GV01_rvh1-10u-15347	RV_8,103.12a mā no hṛṇītām atithir vasur agniḥ purupraśasta eṣaḥ /	mā naḥ hṛṇītām atithiḥ vasuḥ agniḥ puru praśastaḥ eṣaḥ 
SA_GV01_rvh1-10u-15348	RV_8,103.12c yaḥ suhotā svadhvaraḥ //	yaḥ su hotā su adhvaraḥ 
SA_GV01_rvh1-10u-15349	RV_8,103.13a mo te riṣan ye acchoktibhir vaso 'gne kebhiś cid evaiḥ /	mā u te riṣan ye acchoktibhiḥ vaso gne kebhiḥ cit evaiḥ 
SA_GV01_rvh1-10u-15350	RV_8,103.13c kīriś cid dhi tvām īṭṭe dūtyāya rātahavyaḥ svadhvaraḥ //	kīriḥ cit hi tvām īṭṭe dūtyāya rāta havyaḥ su adhvaraḥ 
SA_GV01_rvh1-10u-15351	RV_8,103.14a āgne yāhi marutsakhā rudrebhiḥ somapītaye /	ā agne yāhi marut sakhā rudrebhiḥ soma pītaye 
SA_GV01_rvh1-10u-15352	RV_8,103.14c sobharyā upa suṣṭutim mādayasva svarṇare //	sobharyāḥ upa suṣṭutim mādayasva svarṇare 
SA_GV01_rvh1-10u-15353	Ṛgveda 9	ṛgveda 
SA_GV01_rvh1-10u-15354	RV_9,001.01a svādiṣṭhayā madiṣṭhayā pavasva soma dhārayā /	svādiṣṭhayā madiṣṭhayā pavasva soma dhārayā 
SA_GV01_rvh1-10u-15355	RV_9,001.01c indrāya pātave sutaḥ //	indrāya pātave sutaḥ 
SA_GV01_rvh1-10u-15356	RV_9,001.02a rakṣohā viśvacarṣaṇir abhi yonim ayohatam /	rakṣaḥ hā viśvacarṣaṇiḥ abhi yonim ayaḥ hatam 
SA_GV01_rvh1-10u-15357	RV_9,001.02c druṇā sadhastham āsadat //	druṇā sadhastham āsadat 
SA_GV01_rvh1-10u-15358	RV_9,001.03a varivodhātamo bhava maṃhiṣṭho vṛtrahantamaḥ /	varivaḥ dhātamaḥ bhava maṃhiṣṭhaḥ vṛtra hantamaḥ 
SA_GV01_rvh1-10u-15359	RV_9,001.03c parṣi rādho maghonām //	parṣi rādhaḥ maghonām 
SA_GV01_rvh1-10u-15360	RV_9,001.04a abhy arṣa mahānāṃ devānāṃ vītim andhasā /	abhi arṣa mahānām devānām vītim andhasā 
SA_GV01_rvh1-10u-15361	RV_9,001.04c abhi vājam uta śravaḥ //	abhi vājam uta śravaḥ 
SA_GV01_rvh1-10u-15362	RV_9,001.05a tvām acchā carāmasi tad id arthaṃ dive-dive /	tvām acchā carāmasi tat id artham dive dive 
SA_GV01_rvh1-10u-15363	RV_9,001.05c indo tve na āśasaḥ //	indo tve naḥ āśasaḥ 
SA_GV01_rvh1-10u-15364	RV_9,001.06a punāti te parisrutaṃ somaṃ sūryasya duhitā /	punāti te parisrutam somam sūryasya duhitā 
SA_GV01_rvh1-10u-15365	RV_9,001.06c vāreṇa śaśvatā tanā //	vāreṇa śaśvatā tanā 
SA_GV01_rvh1-10u-15366	RV_9,001.07a tam īm aṇvīḥ samarya ā gṛbhṇanti yoṣaṇo daśa /	tam īm aṇvīḥ samarye ā gṛbhṇanti yoṣaṇaḥ daśa 
SA_GV01_rvh1-10u-15367	RV_9,001.07c svasāraḥ pārye divi //	svasāraḥ pārye divi 
SA_GV01_rvh1-10u-15368	RV_9,001.08a tam īṃ hinvanty agruvo dhamanti bākuraṃ dṛtim /	tam īm hinvanti agruvaḥ dhamanti bākuram dṛtim 
SA_GV01_rvh1-10u-15369	RV_9,001.08c tridhātu vāraṇam madhu //	tri dhātu vāraṇam madhu 
SA_GV01_rvh1-10u-15370	RV_9,001.09a abhīmam aghnyā uta śrīṇanti dhenavaḥ śiśum /	abhi imam aghnyāḥ uta śrīṇanti dhenavaḥ śiśum 
SA_GV01_rvh1-10u-15371	RV_9,001.09c somam indrāya pātave //	somam indrāya pātave 
SA_GV01_rvh1-10u-15372	RV_9,001.10a asyed indro madeṣv ā viśvā vṛtrāṇi jighnate /	asya id indraḥ madeṣu ā viśvā vṛtrāṇi jighnate 
SA_GV01_rvh1-10u-15373	RV_9,001.10c śūro maghā ca maṃhate //	śūraḥ maghā ca maṃhate 
SA_GV01_rvh1-10u-15374	RV_9,002.01a pavasva devavīr ati pavitraṃ soma raṃhyā /	pavasva deva vīḥ ati pavitram soma raṃhyā 
SA_GV01_rvh1-10u-15375	RV_9,002.01c indram indo vṛṣā viśa //	indram indo vṛṣā viśa 
SA_GV01_rvh1-10u-15376	RV_9,002.02a ā vacyasva mahi psaro vṛṣendo dyumnavattamaḥ /	ā vacyasva mahi psaraḥ vṛṣā indo dyumnavattamaḥ 
SA_GV01_rvh1-10u-15377	RV_9,002.02c ā yoniṃ dharṇasiḥ sadaḥ //	ā yonim dharṇasiḥ sadaḥ 
SA_GV01_rvh1-10u-15378	RV_9,002.03a adhukṣata priyam madhu dhārā sutasya vedhasaḥ /	adhukṣata priyam madhu dhārā sutasya vedhasaḥ 
SA_GV01_rvh1-10u-15379	RV_9,002.03c apo vasiṣṭa sukratuḥ //	apaḥ vasiṣṭa sukratuḥ 
SA_GV01_rvh1-10u-15380	RV_9,002.04a mahāntaṃ tvā mahīr anv āpo arṣanti sindhavaḥ /	mahāntam tvā mahīḥ anu āpaḥ arṣanti sindhavaḥ 
SA_GV01_rvh1-10u-15381	RV_9,002.04c yad gobhir vāsayiṣyase //	yat gobhiḥ vāsayiṣyase 
SA_GV01_rvh1-10u-15382	RV_9,002.05a samudro apsu māmṛje viṣṭambho dharuṇo divaḥ /	samudraḥ apsu māmṛje viṣṭambhaḥ dharuṇaḥ divaḥ 
SA_GV01_rvh1-10u-15383	RV_9,002.05c somaḥ pavitre asmayuḥ //	somaḥ pavitre asmayuḥ 
SA_GV01_rvh1-10u-15384	RV_9,002.06a acikradad vṛṣā harir mahān mitro na darśataḥ /	acikradat vṛṣā hariḥ mahān mitraḥ na darśataḥ 
SA_GV01_rvh1-10u-15385	RV_9,002.06c saṃ sūryeṇa rocate //	sam sūryeṇa rocate 
SA_GV01_rvh1-10u-15386	RV_9,002.07a giras ta inda ojasā marmṛjyante apasyuvaḥ /	giraḥ te indo ojasā marmṛjyante apasyuvaḥ 
SA_GV01_rvh1-10u-15387	RV_9,002.07c yābhir madāya śumbhase //	yābhiḥ madāya śumbhase 
SA_GV01_rvh1-10u-15388	RV_9,002.08a taṃ tvā madāya ghṛṣvaya u lokakṛtnum īmahe /	tam tvā madāya ghṛṣvayaḥ u loka kṛtnum īmahe 
SA_GV01_rvh1-10u-15389	RV_9,002.08c tava praśastayo mahīḥ //	tava praśastayaḥ mahīḥ 
SA_GV01_rvh1-10u-15390	RV_9,002.09a asmabhyam indav indrayur madhvaḥ pavasva dhārayā /	asmabhyam indo indrayuḥ madhvaḥ pavasva dhārayā 
SA_GV01_rvh1-10u-15391	RV_9,002.09c parjanyo vṛṣṭimāṃ iva //	parjanyaḥ vṛṣṭimān iva 
SA_GV01_rvh1-10u-15392	RV_9,002.10a goṣā indo nṛṣā asy aśvasā vājasā uta /	go sāḥ indo nṛ sāḥ asi aśva sāḥ vāja sāḥ uta 
SA_GV01_rvh1-10u-15393	RV_9,002.10c ātmā yajñasya pūrvyaḥ //	ātmā yajñasya pūrvyaḥ 
SA_GV01_rvh1-10u-15394	RV_9,003.01a eṣa devo amartyaḥ parṇavīr iva dīyati /	eṣa devaḥ amartyaḥ parṇa vīḥ iva dīyati 
SA_GV01_rvh1-10u-15395	RV_9,003.01c abhi droṇāny āsadam //	abhi droṇāni āsadam 
SA_GV01_rvh1-10u-15396	RV_9,003.02a eṣa devo vipā kṛto 'ti hvarāṃsi dhāvati /	eṣa devaḥ vipā kṛtaḥ ti hvarāṃsi dhāvati 
SA_GV01_rvh1-10u-15397	RV_9,003.02c pavamāno adābhyaḥ //	pavamānaḥ adābhyaḥ 
SA_GV01_rvh1-10u-15398	RV_9,003.03a eṣa devo vipanyubhiḥ pavamāna ṛtāyubhiḥ /	eṣa devaḥ vipanyubhiḥ pavamānaḥ ṛtāyubhiḥ 
SA_GV01_rvh1-10u-15399	RV_9,003.03c harir vājāya mṛjyate //	hariḥ vājāya mṛjyate 
SA_GV01_rvh1-10u-15400	RV_9,003.04a eṣa viśvāni vāryā śūro yann iva satvabhiḥ /	eṣa viśvāni vāryā śūraḥ yan iva satvabhiḥ 
SA_GV01_rvh1-10u-15401	RV_9,003.04c pavamānaḥ siṣāsati //	pavamānaḥ siṣāsati 
SA_GV01_rvh1-10u-15402	RV_9,003.05a eṣa devo ratharyati pavamāno daśasyati /	eṣa devaḥ ratharyati pavamānaḥ daśasyati 
SA_GV01_rvh1-10u-15403	RV_9,003.05c āviṣ kṛṇoti vagvanum //	āvis kṛṇoti vagvanum 
SA_GV01_rvh1-10u-15404	RV_9,003.06a eṣa viprair abhiṣṭuto 'po devo vi gāhate /	eṣa vipraiḥ abhiṣṭutaḥ u devaḥ vi gāhate 
SA_GV01_rvh1-10u-15405	RV_9,003.06c dadhad ratnāni dāśuṣe //	dadhat ratnāni dāśuṣe 
SA_GV01_rvh1-10u-15406	RV_9,003.07a eṣa divaṃ vi dhāvati tiro rajāṃsi dhārayā /	eṣa divam vi dhāvati tiras rajāṃsi dhārayā 
SA_GV01_rvh1-10u-15407	RV_9,003.07c pavamānaḥ kanikradat //	pavamānaḥ kanikradat 
SA_GV01_rvh1-10u-15408	RV_9,003.08a eṣa divaṃ vy āsarat tiro rajāṃsy aspṛtaḥ /	eṣa divam vi āsarat tiras rajāṃsi a spṛtaḥ 
SA_GV01_rvh1-10u-15409	RV_9,003.08c pavamānaḥ svadhvaraḥ //	pavamānaḥ su adhvaraḥ 
SA_GV01_rvh1-10u-15410	RV_9,003.09a eṣa pratnena janmanā devo devebhyaḥ sutaḥ /	eṣa pratnena janmanā devaḥ devebhyaḥ sutaḥ 
SA_GV01_rvh1-10u-15411	RV_9,003.09c hariḥ pavitre arṣati //	hariḥ pavitre arṣati 
SA_GV01_rvh1-10u-15412	RV_9,003.10a eṣa u sya puruvrato jajñāno janayann iṣaḥ /	eṣaḥ u sya puru vrataḥ jajñānaḥ janayan iṣaḥ 
SA_GV01_rvh1-10u-15413	RV_9,003.10c dhārayā pavate sutaḥ //	dhārayā pavate sutaḥ 
SA_GV01_rvh1-10u-15414	RV_9,004.01a sanā ca soma jeṣi ca pavamāna mahi śravaḥ /	sana ca soma jeṣi ca pavamāna mahi śravaḥ 
SA_GV01_rvh1-10u-15415	RV_9,004.01c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15416	RV_9,004.02a sanā jyotiḥ sanā svar viśvā ca soma saubhagā /	sana jyotiḥ sana svar viśvā ca soma saubhagā 
SA_GV01_rvh1-10u-15417	RV_9,004.02c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15418	RV_9,004.03a sanā dakṣam uta kratum apa soma mṛdho jahi /	sana dakṣam uta kratum apa soma mṛdhaḥ jahi 
SA_GV01_rvh1-10u-15419	RV_9,004.03c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15420	RV_9,004.04a pavītāraḥ punītana somam indrāya pātave /	pavītāraḥ punītana somam indrāya pātave 
SA_GV01_rvh1-10u-15421	RV_9,004.04c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15422	RV_9,004.05a tvaṃ sūrye na ā bhaja tava kratvā tavotibhiḥ /	tvam sūrye naḥ ā bhaja tava kratvā tava ūtibhiḥ 
SA_GV01_rvh1-10u-15423	RV_9,004.05c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15424	RV_9,004.06a tava kratvā tavotibhir jyok paśyema sūryam /	tava kratvā tava ūtibhiḥ jyok paśyema sūryam 
SA_GV01_rvh1-10u-15425	RV_9,004.06c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15426	RV_9,004.07a abhy arṣa svāyudha soma dvibarhasaṃ rayim /	abhi arṣa su āyudha soma dvibarhasam rayim 
SA_GV01_rvh1-10u-15427	RV_9,004.07c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15428	RV_9,004.08a abhy arṣānapacyuto rayiṃ samatsu sāsahiḥ /	abhi arṣa an apacyutaḥ rayim samatsu sāsahiḥ 
SA_GV01_rvh1-10u-15429	RV_9,004.08c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15430	RV_9,004.09a tvāṃ yajñair avīvṛdhan pavamāna vidharmaṇi /	tvām yajñaiḥ avīvṛdhan pavamāna vidharmaṇi 
SA_GV01_rvh1-10u-15431	RV_9,004.09c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15432	RV_9,004.10a rayiṃ naś citram aśvinam indo viśvāyum ā bhara /	rayim naḥ citram aśvinam indo viśvāyum ā bhara 
SA_GV01_rvh1-10u-15433	RV_9,004.10c athā no vasyasas kṛdhi //	athā naḥ vasyasaḥ kṛdhi 
SA_GV01_rvh1-10u-15434	RV_9,005.01a samiddho viśvatas patiḥ pavamāno vi rājati /	samiddhaḥ viśvatas patiḥ pavamānaḥ vi rājati 
SA_GV01_rvh1-10u-15435	RV_9,005.01c prīṇan vṛṣā kanikradat //	prīṇan vṛṣā kanikradat 
SA_GV01_rvh1-10u-15436	RV_9,005.02a tanūnapāt pavamānaḥ śṛṅge śiśāno arṣati /	tanūnapāt pavamānaḥ śṛṅge śiśānaḥ arṣati 
SA_GV01_rvh1-10u-15437	RV_9,005.02c antarikṣeṇa rārajat //	antarikṣeṇa rārajat 
SA_GV01_rvh1-10u-15438	RV_9,005.03a īḷenyaḥ pavamāno rayir vi rājati dyumān /	īḍenyaḥ pavamānaḥ rayiḥ vi rājati dyumān 
SA_GV01_rvh1-10u-15439	RV_9,005.03c madhor dhārābhir ojasā //	madhoḥ dhārābhiḥ ojasā 
SA_GV01_rvh1-10u-15440	RV_9,005.04a barhiḥ prācīnam ojasā pavamāna stṛṇan hariḥ /	barhiḥ prācīnam ojasā pavamāna stṛṇan hariḥ 
SA_GV01_rvh1-10u-15441	RV_9,005.04c deveṣu deva īyate //	deveṣu devaḥ īyate 
SA_GV01_rvh1-10u-15442	RV_9,005.05a ud ātair jihate bṛhad dvāro devīr hiraṇyayīḥ /	ud ā ataiḥ jihate bṛhat dvāraḥ devīḥ hiraṇyayīḥ 
SA_GV01_rvh1-10u-15443	RV_9,005.05c pavamānena suṣṭutāḥ //	pavamānena suṣṭutāḥ 
SA_GV01_rvh1-10u-15444	RV_9,005.06a suśilpe bṛhatī mahī pavamāno vṛṣaṇyati /	su śilpe bṛhatī mahī pavamānaḥ vṛṣaṇyati 
SA_GV01_rvh1-10u-15445	RV_9,005.06c naktoṣāsā na darśate //	nakta uṣāsā na darśate 
SA_GV01_rvh1-10u-15446	RV_9,005.07a ubhā devā nṛcakṣasā hotārā daivyā huve /	ubhā devā nṛ cakṣasā hotārā daivyā huve 
SA_GV01_rvh1-10u-15447	RV_9,005.07c pavamāna indro vṛṣā //	pavamānaḥ indraḥ vṛṣā 
SA_GV01_rvh1-10u-15448	RV_9,005.08a bhāratī pavamānasya sarasvatīḷā mahī /	bhāratī pavamānasya sarasvatī iḍā mahī 
SA_GV01_rvh1-10u-15449	RV_9,005.08c imaṃ no yajñam ā gaman tisro devīḥ supeśasaḥ //	imam naḥ yajñam ā gaman tisraḥ devīḥ supeśasaḥ 
SA_GV01_rvh1-10u-15450	RV_9,005.09a tvaṣṭāram agrajāṃ gopām puroyāvānam ā huve /	tvaṣṭāram agra jām gopām puras yāvānam ā huve 
SA_GV01_rvh1-10u-15451	RV_9,005.09c indur indro vṛṣā hariḥ pavamānaḥ prajāpatiḥ //	induḥ indraḥ vṛṣā hariḥ pavamānaḥ prajāpatiḥ 
SA_GV01_rvh1-10u-15452	RV_9,005.10a vanaspatim pavamāna madhvā sam aṅgdhi dhārayā /	vanaspatim pavamāna madhvā sam aṅgdhi dhārayā 
SA_GV01_rvh1-10u-15453	RV_9,005.10c sahasravalśaṃ haritam bhrājamānaṃ hiraṇyayam //	sahasra valśam haritam bhrājamānam hiraṇyayam 
SA_GV01_rvh1-10u-15454	RV_9,005.11a viśve devāḥ svāhākṛtim pavamānasyā gata /	viśve devāḥ svāhākṛtim pavamānasya ā gata 
SA_GV01_rvh1-10u-15455	RV_9,005.11c vāyur bṛhaspatiḥ sūryo 'gnir indraḥ sajoṣasaḥ //	vāyuḥ bṛhaspatiḥ sūryaḥ gniḥ indraḥ sajoṣasaḥ 
SA_GV01_rvh1-10u-15456	RV_9,006.01a mandrayā soma dhārayā vṛṣā pavasva devayuḥ /	mandrayā soma dhārayā vṛṣā pavasva devayuḥ 
SA_GV01_rvh1-10u-15457	RV_9,006.01c avyo vāreṣv asmayuḥ //	avyaḥ vāreṣu asmayuḥ 
SA_GV01_rvh1-10u-15458	RV_9,006.02a abhi tyam madyam madam indav indra iti kṣara /	abhi tyam madyam madam indo indraḥ iti kṣara 
SA_GV01_rvh1-10u-15459	RV_9,006.02c abhi vājino arvataḥ //	abhi vājinaḥ arvataḥ 
SA_GV01_rvh1-10u-15460	RV_9,006.03a abhi tyam pūrvyam madaṃ suvāno arṣa pavitra ā /	abhi tyam pūrvyam madam suvānaḥ arṣa pavitre ā 
SA_GV01_rvh1-10u-15461	RV_9,006.03c abhi vājam uta śravaḥ //	abhi vājam uta śravaḥ 
SA_GV01_rvh1-10u-15462	RV_9,006.04a anu drapsāsa indava āpo na pravatāsaran /	anu drapsāsaḥ indavaḥ āpaḥ na pravatā asaran 
SA_GV01_rvh1-10u-15463	RV_9,006.04c punānā indram āśata //	punānāḥ indram āśata 
SA_GV01_rvh1-10u-15464	RV_9,006.05a yam atyam iva vājinam mṛjanti yoṣaṇo daśa /	yam atyam iva vājinam mṛjanti yoṣaṇaḥ daśa 
SA_GV01_rvh1-10u-15465	RV_9,006.05c vane krīḷantam atyavim //	vane krīḍantam atyavim 
SA_GV01_rvh1-10u-15466	RV_9,006.06a taṃ gobhir vṛṣaṇaṃ rasam madāya devavītaye /	tam gobhiḥ vṛṣaṇam rasam madāya deva vītaye 
SA_GV01_rvh1-10u-15467	RV_9,006.06c sutam bharāya saṃ sṛja //	sutam bharāya sam sṛja 
SA_GV01_rvh1-10u-15468	RV_9,006.07a devo devāya dhārayendrāya pavate sutaḥ /	devaḥ devāya dhārayā indrāya pavate sutaḥ 
SA_GV01_rvh1-10u-15469	RV_9,006.07c payo yad asya pīpayat //	payaḥ yat asya pīpayat 
SA_GV01_rvh1-10u-15470	RV_9,006.08a ātmā yajñasya raṃhyā suṣvāṇaḥ pavate sutaḥ /	ātmā yajñasya raṃhyā suṣvāṇaḥ pavate sutaḥ 
SA_GV01_rvh1-10u-15471	RV_9,006.08c pratnaṃ ni pāti kāvyam //	pratnam ni pāti kāvyam 
SA_GV01_rvh1-10u-15472	RV_9,006.09a evā punāna indrayur madam madiṣṭha vītaye /	eva punānaḥ indrayuḥ madam madiṣṭha vītaye 
SA_GV01_rvh1-10u-15473	RV_9,006.09c guhā cid dadhiṣe giraḥ //	guhā cit dadhiṣe giraḥ 
SA_GV01_rvh1-10u-15474	RV_9,007.01a asṛgram indavaḥ pathā dharmann ṛtasya suśriyaḥ /	asṛgram indavaḥ pathā dharman ṛtasya su śriyaḥ 
SA_GV01_rvh1-10u-15475	RV_9,007.01c vidānā asya yojanam //	vidānāḥ asya yojanam 
SA_GV01_rvh1-10u-15476	RV_9,007.02a pra dhārā madhvo agriyo mahīr apo vi gāhate /	pra dhārāḥ madhvaḥ agriyaḥ mahīḥ apaḥ vi gāhate 
SA_GV01_rvh1-10u-15477	RV_9,007.02c havir haviṣṣu vandyaḥ //	haviḥ haviḥṣu vandyaḥ 
SA_GV01_rvh1-10u-15478	RV_9,007.03a pra yujo vāco agriyo vṛṣāva cakradad vane /	pra yujaḥ vācaḥ agriyaḥ vṛṣā ava cakradat vane 
SA_GV01_rvh1-10u-15479	RV_9,007.03c sadmābhi satyo adhvaraḥ //	sadma abhi satyaḥ adhvaraḥ 
SA_GV01_rvh1-10u-15480	RV_9,007.04a pari yat kāvyā kavir nṛmṇā vasāno arṣati /	pari yat kāvyā kaviḥ nṛmṇā vasānaḥ arṣati 
SA_GV01_rvh1-10u-15481	RV_9,007.04c svar vājī siṣāsati //	svar vājī siṣāsati 
SA_GV01_rvh1-10u-15482	RV_9,007.05a pavamāno abhi spṛdho viśo rājeva sīdati /	pavamānaḥ abhi spṛdhaḥ viśaḥ rājā iva sīdati 
SA_GV01_rvh1-10u-15483	RV_9,007.05c yad īm ṛṇvanti vedhasaḥ //	yat īm ṛṇvanti vedhasaḥ 
SA_GV01_rvh1-10u-15484	RV_9,007.06a avyo vāre pari priyo harir vaneṣu sīdati /	avyaḥ vāre pari priyaḥ hariḥ vaneṣu sīdati 
SA_GV01_rvh1-10u-15485	RV_9,007.06c rebho vanuṣyate matī //	rebhaḥ vanuṣyate matī 
SA_GV01_rvh1-10u-15486	RV_9,007.07a sa vāyum indram aśvinā sākam madena gacchati /	sa vāyum indram aśvinā sākam madena gacchati 
SA_GV01_rvh1-10u-15487	RV_9,007.07c raṇā yo asya dharmabhiḥ //	raṇā yaḥ asya dharmabhiḥ 
SA_GV01_rvh1-10u-15488	RV_9,007.08a ā mitrāvaruṇā bhagam madhvaḥ pavanta ūrmayaḥ /	ā mitrāvaruṇā bhagam madhvaḥ pavante ūrmayaḥ 
SA_GV01_rvh1-10u-15489	RV_9,007.08c vidānā asya śakmabhiḥ //	vidānāḥ asya śakmabhiḥ 
SA_GV01_rvh1-10u-15490	RV_9,007.09a asmabhyaṃ rodasī rayim madhvo vājasya sātaye /	asmabhyam rodasī rayim madhvaḥ vājasya sātaye 
SA_GV01_rvh1-10u-15491	RV_9,007.09c śravo vasūni saṃ jitam //	śravaḥ vasūni sam jitam 
SA_GV01_rvh1-10u-15492	RV_9,008.01a ete somā abhi priyam indrasya kāmam akṣaran /	ete somāḥ abhi priyam indrasya kāmam akṣaran 
SA_GV01_rvh1-10u-15493	RV_9,008.01c vardhanto asya vīryam //	vardhantaḥ asya vīryam 
SA_GV01_rvh1-10u-15494	RV_9,008.02a punānāsaś camūṣado gacchanto vāyum aśvinā /	punānāsaḥ camūṣadaḥ gacchantaḥ vāyum aśvinā 
SA_GV01_rvh1-10u-15495	RV_9,008.02c te no dhāntu suvīryam //	te naḥ dhāntu su vīryam 
SA_GV01_rvh1-10u-15496	RV_9,008.03a indrasya soma rādhase punāno hārdi codaya /	indrasya soma rādhase punānaḥ hārdi codaya 
SA_GV01_rvh1-10u-15497	RV_9,008.03c ṛtasya yonim āsadam //	ṛtasya yonim āsadam 
SA_GV01_rvh1-10u-15498	RV_9,008.04a mṛjanti tvā daśa kṣipo hinvanti sapta dhītayaḥ /	mṛjanti tvā daśa kṣipaḥ hinvanti sapta dhītayaḥ 
SA_GV01_rvh1-10u-15499	RV_9,008.04c anu viprā amādiṣuḥ //	anu viprāḥ amādiṣuḥ 
SA_GV01_rvh1-10u-15500	RV_9,008.05a devebhyas tvā madāya kaṃ sṛjānam ati meṣyaḥ /	devebhyaḥ tvā madāya kam sṛjānam ati meṣyaḥ 
SA_GV01_rvh1-10u-15501	RV_9,008.05c saṃ gobhir vāsayāmasi //	sam gobhiḥ vāsayāmasi 
SA_GV01_rvh1-10u-15502	RV_9,008.06a punānaḥ kalaśeṣv ā vastrāṇy aruṣo hariḥ /	punānaḥ kalaśeṣu ā vastrāṇi aruṣaḥ hariḥ 
SA_GV01_rvh1-10u-15503	RV_9,008.06c pari gavyāny avyata //	pari gavyāni avyata 
SA_GV01_rvh1-10u-15504	RV_9,008.07a maghona ā pavasva no jahi viśvā apa dviṣaḥ /	maghone ā pavasva naḥ jahi viśvāḥ apa dviṣaḥ 
SA_GV01_rvh1-10u-15505	RV_9,008.07c indo sakhāyam ā viśa //	indo sakhāyam ā viśa 
SA_GV01_rvh1-10u-15506	RV_9,008.08a vṛṣṭiṃ divaḥ pari srava dyumnam pṛthivyā adhi /	vṛṣṭim divaḥ pari srava dyumnam pṛthivyāḥ adhi 
SA_GV01_rvh1-10u-15507	RV_9,008.08c saho naḥ soma pṛtsu dhāḥ //	sahaḥ naḥ soma pṛtsu dhāḥ 
SA_GV01_rvh1-10u-15508	RV_9,008.09a nṛcakṣasaṃ tvā vayam indrapītaṃ svarvidam /	nṛ cakṣasam tvā vayam indra pītam svar vidam 
SA_GV01_rvh1-10u-15509	RV_9,008.09c bhakṣīmahi prajām iṣam //	bhakṣīmahi prajām iṣam 
SA_GV01_rvh1-10u-15510	RV_9,009.01a pari priyā divaḥ kavir vayāṃsi naptyor hitaḥ /	pari priyā divaḥ kaviḥ vayāṃsi naptyoḥ hitaḥ 
SA_GV01_rvh1-10u-15511	RV_9,009.01c suvāno yāti kavikratuḥ //	suvānaḥ yāti kavi kratuḥ 
SA_GV01_rvh1-10u-15512	RV_9,009.02a pra-pra kṣayāya panyase janāya juṣṭo adruhe /	pra pra kṣayāya panyase janāya juṣṭaḥ adruhe 
SA_GV01_rvh1-10u-15513	RV_9,009.02c vīty arṣa caniṣṭhayā //	vītī arṣa caniṣṭhayā 
SA_GV01_rvh1-10u-15514	RV_9,009.03a sa sūnur mātarā śucir jāto jāte arocayat /	sa sūnuḥ mātarā śuciḥ jātaḥ jāte arocayat 
SA_GV01_rvh1-10u-15515	RV_9,009.03c mahān mahī ṛtāvṛdhā //	mahān mahī ṛtāvṛdhā 
SA_GV01_rvh1-10u-15516	RV_9,009.04a sa sapta dhītibhir hito nadyo ajinvad adruhaḥ /	sa sapta dhītibhiḥ hitaḥ nadyaḥ ajinvat adruhaḥ 
SA_GV01_rvh1-10u-15517	RV_9,009.04c yā ekam akṣi vāvṛdhuḥ //	yāḥ ekam akṣi vāvṛdhuḥ 
SA_GV01_rvh1-10u-15518	RV_9,009.05a tā abhi santam astṛtam mahe yuvānam ā dadhuḥ /	tāḥ abhi santam astṛtam mahe yuvānam ā 
SA_GV01_rvh1-10u-15519	RV_9,009.05c indum indra tava vrate //	indum indra tava vrate 
SA_GV01_rvh1-10u-15520	RV_9,009.06a abhi vahnir amartyaḥ sapta paśyati vāvahiḥ /	abhi vahniḥ amartyaḥ sapta paśyati vāvahiḥ 
SA_GV01_rvh1-10u-15521	RV_9,009.06c krivir devīr atarpayat //	kriviḥ devīḥ atarpayat 
SA_GV01_rvh1-10u-15522	RV_9,009.07a avā kalpeṣu naḥ pumas tamāṃsi soma yodhyā /	ava kalpeṣu naḥ pumaḥ tamāṃsi soma yodhyā 
SA_GV01_rvh1-10u-15523	RV_9,009.07c tāni punāna jaṅghanaḥ //	tāni punāna jaṅghanaḥ 
SA_GV01_rvh1-10u-15524	RV_9,009.08a nū navyase navīyase sūktāya sādhayā pathaḥ /	nu navyase navīyase sūktāya sādhaya pathaḥ 
SA_GV01_rvh1-10u-15525	RV_9,009.08c pratnavad rocayā rucaḥ //	pratna vat rocaya rucaḥ 
SA_GV01_rvh1-10u-15526	RV_9,009.09a pavamāna mahi śravo gām aśvaṃ rāsi vīravat /	pavamāna mahi śravaḥ gām aśvam rāsi vīravat 
SA_GV01_rvh1-10u-15527	RV_9,009.09c sanā medhāṃ sanā svaḥ //	sana medhām sana svar 
SA_GV01_rvh1-10u-15528	RV_9,010.01a pra svānāso rathā ivārvanto na śravasyavaḥ /	pra svānāsaḥ rathāḥ iva arvantaḥ na śravasyavaḥ 
SA_GV01_rvh1-10u-15529	RV_9,010.01c somāso rāye akramuḥ //	somāsaḥ rāye akramuḥ 
SA_GV01_rvh1-10u-15530	RV_9,010.02a hinvānāso rathā iva dadhanvire gabhastyoḥ /	hinvānāsaḥ rathāḥ iva dadhanvire gabhastyoḥ 
SA_GV01_rvh1-10u-15531	RV_9,010.02c bharāsaḥ kāriṇām iva //	bharāsaḥ kāriṇām iva 
SA_GV01_rvh1-10u-15532	RV_9,010.03a rājāno na praśastibhiḥ somāso gobhir añjate /	rājānaḥ na praśastibhiḥ somāsaḥ gobhiḥ añjate 
SA_GV01_rvh1-10u-15533	RV_9,010.03c yajño na sapta dhātṛbhiḥ //	yajñaḥ na sapta dhātṛbhiḥ 
SA_GV01_rvh1-10u-15534	RV_9,010.04a pari suvānāsa indavo madāya barhaṇā girā /	pari suvānāsaḥ indavaḥ madāya barhaṇā girā 
SA_GV01_rvh1-10u-15535	RV_9,010.04c sutā arṣanti dhārayā //	sutāḥ arṣanti dhārayā 
SA_GV01_rvh1-10u-15536	RV_9,010.05a āpānāso vivasvato jananta uṣaso bhagam /	āpānāsaḥ vivasvataḥ janantaḥ uṣasaḥ bhagam 
SA_GV01_rvh1-10u-15537	RV_9,010.05c sūrā aṇvaṃ vi tanvate //	sūrāḥ aṇvam vi tanvate 
SA_GV01_rvh1-10u-15538	RV_9,010.06a apa dvārā matīnām pratnā ṛṇvanti kāravaḥ /	apa dvārā matīnām pratnāḥ ṛṇvanti kāravaḥ 
SA_GV01_rvh1-10u-15539	RV_9,010.06c vṛṣṇo harasa āyavaḥ //	vṛṣṇaḥ harasaḥ āyavaḥ 
SA_GV01_rvh1-10u-15540	RV_9,010.07a samīcīnāsa āsate hotāraḥ saptajāmayaḥ /	samīcīnāsaḥ āsate hotāraḥ sapta jāmayaḥ 
SA_GV01_rvh1-10u-15541	RV_9,010.07c padam ekasya piprataḥ //	padam ekasya piprataḥ 
SA_GV01_rvh1-10u-15542	RV_9,010.08a nābhā nābhiṃ na ā dade cakṣuś cit sūrye sacā /	nābhā nābhim naḥ ā dade cakṣuḥ cit sūrye sacā 
SA_GV01_rvh1-10u-15543	RV_9,010.08c kaver apatyam ā duhe //	kaveḥ apatyam ā duhe 
SA_GV01_rvh1-10u-15544	RV_9,010.09a abhi priyā divas padam adhvaryubhir guhā hitam /	abhi priyā divaḥ padam adhvaryubhiḥ guhā hitam 
SA_GV01_rvh1-10u-15545	RV_9,010.09c sūraḥ paśyati cakṣasā //	sūraḥ paśyati cakṣasā 
SA_GV01_rvh1-10u-15546	RV_9,011.01a upāsmai gāyatā naraḥ pavamānāyendave /	upa asmai gāyata naraḥ pavamānāya indave 
SA_GV01_rvh1-10u-15547	RV_9,011.01c abhi devāṃ iyakṣate //	abhi devān iyakṣate 
SA_GV01_rvh1-10u-15548	RV_9,011.02a abhi te madhunā payo 'tharvāṇo aśiśrayuḥ /	abhi te madhunā payaḥ tharvāṇaḥ aśiśrayuḥ 
SA_GV01_rvh1-10u-15549	RV_9,011.02c devaṃ devāya devayu //	devam devāya devayu 
SA_GV01_rvh1-10u-15550	RV_9,011.03a sa naḥ pavasva śaṃ gave śaṃ janāya śam arvate /	sa naḥ pavasva śam gave śam janāya śam arvate 
SA_GV01_rvh1-10u-15551	RV_9,011.03c śaṃ rājann oṣadhībhyaḥ //	śam rājan oṣadhībhyaḥ 
SA_GV01_rvh1-10u-15552	RV_9,011.04a babhrave nu svatavase 'ruṇāya divispṛśe /	babhrave nu svatavase ruṇāya divispṛśe 
SA_GV01_rvh1-10u-15553	RV_9,011.04c somāya gātham arcata //	somāya gātham arcata 
SA_GV01_rvh1-10u-15554	RV_9,011.05a hastacyutebhir adribhiḥ sutaṃ somam punītana /	hasta cyutebhiḥ adribhiḥ sutam somam punītana 
SA_GV01_rvh1-10u-15555	RV_9,011.05c madhāv ā dhāvatā madhu //	madhau ā dhāvata madhu 
SA_GV01_rvh1-10u-15556	RV_9,011.06a namased upa sīdata dadhned abhi śrīṇītana /	namasā id upa sīdata dadhnā id abhi śrīṇītana 
SA_GV01_rvh1-10u-15557	RV_9,011.06c indum indre dadhātana //	indum indre dadhātana 
SA_GV01_rvh1-10u-15558	RV_9,011.07a amitrahā vicarṣaṇiḥ pavasva soma śaṃ gave /	amitra hā vicarṣaṇiḥ pavasva soma śam gave 
SA_GV01_rvh1-10u-15559	RV_9,011.07c devebhyo anukāmakṛt //	devebhyaḥ anukāma kṛt 
SA_GV01_rvh1-10u-15560	RV_9,011.08a indrāya soma pātave madāya pari ṣicyase /	indrāya soma pātave madāya pari sicyase 
SA_GV01_rvh1-10u-15561	RV_9,011.08c manaścin manasas patiḥ //	manaścit manasaḥ patiḥ 
SA_GV01_rvh1-10u-15562	RV_9,011.09a pavamāna suvīryaṃ rayiṃ soma rirīhi naḥ /	pavamāna su vīryam rayim soma rirīhi naḥ 
SA_GV01_rvh1-10u-15563	RV_9,011.09c indav indreṇa no yujā //	indo indreṇa naḥ yujā 
SA_GV01_rvh1-10u-15564	RV_9,012.01a somā asṛgram indavaḥ sutā ṛtasya sādane /	somāḥ asṛgram indavaḥ sutāḥ ṛtasya sādane 
SA_GV01_rvh1-10u-15565	RV_9,012.01c indrāya madhumattamāḥ //	indrāya madhumattamāḥ 
SA_GV01_rvh1-10u-15566	RV_9,012.02a abhi viprā anūṣata gāvo vatsaṃ na mātaraḥ /	abhi viprāḥ anūṣata gāvaḥ vatsam na mātaraḥ 
SA_GV01_rvh1-10u-15567	RV_9,012.02c indraṃ somasya pītaye //	indram somasya pītaye 
SA_GV01_rvh1-10u-15568	RV_9,012.03a madacyut kṣeti sādane sindhor ūrmā vipaścit /	mada cyut kṣeti sādane sindhoḥ ūrmā vipaścit 
SA_GV01_rvh1-10u-15569	RV_9,012.03c somo gaurī adhi śritaḥ //	somaḥ gaurī adhi śritaḥ 
SA_GV01_rvh1-10u-15570	RV_9,012.04a divo nābhā vicakṣaṇo 'vyo vāre mahīyate /	divaḥ nābhā vicakṣaṇaḥ vyaḥ vāre mahīyate 
SA_GV01_rvh1-10u-15571	RV_9,012.04c somo yaḥ sukratuḥ kaviḥ //	somaḥ yaḥ su kratuḥ kaviḥ 
SA_GV01_rvh1-10u-15572	RV_9,012.05a yaḥ somaḥ kalaśeṣv āṃ antaḥ pavitra āhitaḥ /	yaḥ somaḥ kalaśeṣu ām antar pavitre āhitaḥ 
SA_GV01_rvh1-10u-15573	RV_9,012.05c tam induḥ pari ṣasvaje //	tam induḥ pari sasvaje 
SA_GV01_rvh1-10u-15574	RV_9,012.06a pra vācam indur iṣyati samudrasyādhi viṣṭapi /	pra vācam induḥ iṣyati samudrasya adhi viṣṭapi 
SA_GV01_rvh1-10u-15575	RV_9,012.06c jinvan kośam madhuścutam //	jinvan kośam madhuścutam 
SA_GV01_rvh1-10u-15576	RV_9,012.07a nityastotro vanaspatir dhīnām antaḥ sabardughaḥ /	nitya stotraḥ vanaspatiḥ dhīnām antar sabardughaḥ 
SA_GV01_rvh1-10u-15577	RV_9,012.07c hinvāno mānuṣā yugā //	hinvānaḥ mānuṣā yugā 
SA_GV01_rvh1-10u-15578	RV_9,012.08a abhi priyā divas padā somo hinvāno arṣati /	abhi priyā divaḥ padā somaḥ hinvānaḥ arṣati 
SA_GV01_rvh1-10u-15579	RV_9,012.08c viprasya dhārayā kaviḥ //	viprasya dhārayā kaviḥ 
SA_GV01_rvh1-10u-15580	RV_9,012.09a ā pavamāna dhāraya rayiṃ sahasravarcasam /	ā pavamāna dhāraya rayim sahasra varcasam 
SA_GV01_rvh1-10u-15581	RV_9,012.09c asme indo svābhuvam //	asme indo su ābhuvam 
SA_GV01_rvh1-10u-15582	RV_9,013.01a somaḥ punāno arṣati sahasradhāro atyaviḥ /	somaḥ punānaḥ arṣati sahasra dhāraḥ atyaviḥ 
SA_GV01_rvh1-10u-15583	RV_9,013.01c vāyor indrasya niṣkṛtam //	vāyoḥ indrasya niṣkṛtam 
SA_GV01_rvh1-10u-15584	RV_9,013.02a pavamānam avasyavo vipram abhi pra gāyata /	pavamānam avasyavaḥ vipram abhi pra gāyata 
SA_GV01_rvh1-10u-15585	RV_9,013.02c suṣvāṇaṃ devavītaye //	suṣvāṇam deva vītaye 
SA_GV01_rvh1-10u-15586	RV_9,013.03a pavante vājasātaye somāḥ sahasrapājasaḥ /	pavante vājasātaye somāḥ sahasra pājasaḥ 
SA_GV01_rvh1-10u-15587	RV_9,013.03c gṛṇānā devavītaye //	gṛṇānāḥ deva vītaye 
SA_GV01_rvh1-10u-15588	RV_9,013.04a uta no vājasātaye pavasva bṛhatīr iṣaḥ /	uta naḥ vājasātaye pavasva bṛhatīḥ iṣaḥ 
SA_GV01_rvh1-10u-15589	RV_9,013.04c dyumad indo suvīryam //	dyumat indo su vīryam 
SA_GV01_rvh1-10u-15590	RV_9,013.05a te naḥ sahasriṇaṃ rayim pavantām ā suvīryam /	te naḥ sahasriṇam rayim pavantām ā su vīryam 
SA_GV01_rvh1-10u-15591	RV_9,013.05c suvānā devāsa indavaḥ //	suvānāḥ devāsaḥ indavaḥ 
SA_GV01_rvh1-10u-15592	RV_9,013.06a atyā hiyānā na hetṛbhir asṛgraṃ vājasātaye /	atyāḥ hiyānāḥ na hetṛbhiḥ asṛgram vājasātaye 
SA_GV01_rvh1-10u-15593	RV_9,013.06c vi vāram avyam āśavaḥ //	vi vāram avyam āśavaḥ 
SA_GV01_rvh1-10u-15594	RV_9,013.07a vāśrā arṣantīndavo 'bhi vatsaṃ na dhenavaḥ /	vāśrāḥ arṣanti indavaḥ bhi vatsam na dhenavaḥ 
SA_GV01_rvh1-10u-15595	RV_9,013.07c dadhanvire gabhastyoḥ //	dadhanvire gabhastyoḥ 
SA_GV01_rvh1-10u-15596	RV_9,013.08a juṣṭa indrāya matsaraḥ pavamāna kanikradat /	juṣṭaḥ indrāya matsaraḥ pavamāna kanikradat 
SA_GV01_rvh1-10u-15597	RV_9,013.08c viśvā apa dviṣo jahi //	viśvāḥ apa dviṣaḥ jahi 
SA_GV01_rvh1-10u-15598	RV_9,013.09a apaghnanto arāvṇaḥ pavamānāḥ svardṛśaḥ /	apaghnantaḥ arāvṇaḥ pavamānāḥ svar dṛśaḥ 
SA_GV01_rvh1-10u-15599	RV_9,013.09c yonāv ṛtasya sīdata //	yonau ṛtasya sīdata 
SA_GV01_rvh1-10u-15600	RV_9,014.01a pari prāsiṣyadat kaviḥ sindhor ūrmāv adhi śritaḥ /	pari prāsiṣyadat kaviḥ sindhoḥ ūrmau adhi śritaḥ 
SA_GV01_rvh1-10u-15601	RV_9,014.01c kāram bibhrat puruspṛham //	kāram bibhrat puruspṛham 
SA_GV01_rvh1-10u-15602	RV_9,014.02a girā yadī sabandhavaḥ pañca vrātā apasyavaḥ /	girā yadī sabandhavaḥ pañca vrātāḥ apasyavaḥ 
SA_GV01_rvh1-10u-15603	RV_9,014.02c pariṣkṛṇvanti dharṇasim //	pariṣkṛṇvanti dharṇasim 
SA_GV01_rvh1-10u-15604	RV_9,014.03a ād asya śuṣmiṇo rase viśve devā amatsata /	āt asya śuṣmiṇaḥ rase viśve devāḥ amatsata 
SA_GV01_rvh1-10u-15605	RV_9,014.03c yadī gobhir vasāyate //	yadī gobhiḥ vasāyate 
SA_GV01_rvh1-10u-15606	RV_9,014.04a niriṇāno vi dhāvati jahac charyāṇi tānvā /	niriṇānaḥ vi dhāvati jahat śaryāṇi tānvā 
SA_GV01_rvh1-10u-15607	RV_9,014.04c atrā saṃ jighnate yujā //	atrā sam jighnate yujā 
SA_GV01_rvh1-10u-15608	RV_9,014.05a naptībhir yo vivasvataḥ śubhro na māmṛje yuvā /	naptībhiḥ yaḥ vivasvataḥ śubhraḥ na māmṛje yuvā 
SA_GV01_rvh1-10u-15609	RV_9,014.05c gāḥ kṛṇvāno na nirṇijam //	gāḥ kṛṇvānaḥ na nirṇijam 
SA_GV01_rvh1-10u-15610	RV_9,014.06a ati śritī tiraścatā gavyā jigāty aṇvyā /	ati śritī tiraścatā gavyā jigāti aṇvyā 
SA_GV01_rvh1-10u-15611	RV_9,014.06c vagnum iyarti yaṃ vide //	vagnum iyarti yam vide 
SA_GV01_rvh1-10u-15612	RV_9,014.07a abhi kṣipaḥ sam agmata marjayantīr iṣas patim /	abhi kṣipaḥ sam agmata marjayantīḥ iṣaḥ patim 
SA_GV01_rvh1-10u-15613	RV_9,014.07c pṛṣṭhā gṛbhṇata vājinaḥ //	pṛṣṭhā gṛbhṇata vājinaḥ 
SA_GV01_rvh1-10u-15614	RV_9,014.08a pari divyāni marmṛśad viśvāni soma pārthivā /	pari divyāni marmṛśat viśvāni soma pārthivā 
SA_GV01_rvh1-10u-15615	RV_9,014.08c vasūni yāhy asmayuḥ //	vasūni yāhi asmayuḥ 
SA_GV01_rvh1-10u-15616	RV_9,015.01a eṣa dhiyā yāty aṇvyā śūro rathebhir āśubhiḥ /	eṣa dhiyā yāti aṇvyā śūraḥ rathebhiḥ āśubhiḥ 
SA_GV01_rvh1-10u-15617	RV_9,015.01c gacchann indrasya niṣkṛtam //	gacchan indrasya niṣkṛtam 
SA_GV01_rvh1-10u-15618	RV_9,015.02a eṣa purū dhiyāyate bṛhate devatātaye /	eṣa purū dhiyāyate bṛhate devatātaye 
SA_GV01_rvh1-10u-15619	RV_9,015.02c yatrāmṛtāsa āsate //	yatra amṛtāsaḥ āsate 
SA_GV01_rvh1-10u-15620	RV_9,015.03a eṣa hito vi nīyate 'ntaḥ śubhrāvatā pathā /	eṣa hitaḥ vi nīyate ntar śubhrāvatā pathā 
SA_GV01_rvh1-10u-15621	RV_9,015.03c yadī tuñjanti bhūrṇayaḥ //	yadī tuñjanti bhūrṇayaḥ 
SA_GV01_rvh1-10u-15622	RV_9,015.04a eṣa śṛṅgāṇi dodhuvac chiśīte yūthyo vṛṣā /	eṣa śṛṅgāṇi dodhuvat śiśīte yūthyaḥ vṛṣā 
SA_GV01_rvh1-10u-15623	RV_9,015.04c nṛmṇā dadhāna ojasā //	nṛmṇā dadhānaḥ ojasā 
SA_GV01_rvh1-10u-15624	RV_9,015.05a eṣa rukmibhir īyate vājī śubhrebhir aṃśubhiḥ /	eṣa rukmibhiḥ īyate vājī śubhrebhiḥ aṃśubhiḥ 
SA_GV01_rvh1-10u-15625	RV_9,015.05c patiḥ sindhūnām bhavan //	patiḥ sindhūnām bhavan 
SA_GV01_rvh1-10u-15626	RV_9,015.06a eṣa vasūni pibdanā paruṣā yayivāṃ ati /	eṣa vasūni pibdanā paruṣā yayivān ati 
SA_GV01_rvh1-10u-15627	RV_9,015.06c ava śādeṣu gacchati //	ava śādeṣu gacchati 
SA_GV01_rvh1-10u-15628	RV_9,015.07a etam mṛjanti marjyam upa droṇeṣv āyavaḥ /	etam mṛjanti marjyam upa droṇeṣu āyavaḥ 
SA_GV01_rvh1-10u-15629	RV_9,015.07c pracakrāṇam mahīr iṣaḥ //	pracakrāṇam mahīḥ iṣaḥ 
SA_GV01_rvh1-10u-15630	RV_9,015.08a etam u tyaṃ daśa kṣipo mṛjanti sapta dhītayaḥ /	etam u tyam daśa kṣipaḥ mṛjanti sapta dhītayaḥ 
SA_GV01_rvh1-10u-15631	RV_9,015.08c svāyudham madintamam //	su āyudham madintamam 
SA_GV01_rvh1-10u-15632	RV_9,016.01a pra te sotāra oṇyo rasam madāya ghṛṣvaye /	pra te sotāraḥ oṇyoḥ rasam madāya ghṛṣvaye 
SA_GV01_rvh1-10u-15633	RV_9,016.01c sargo na takty etaśaḥ //	sargaḥ na takti etaśaḥ 
SA_GV01_rvh1-10u-15634	RV_9,016.02a kratvā dakṣasya rathyam apo vasānam andhasā /	kratvā dakṣasya rathyam apaḥ vasānam andhasā 
SA_GV01_rvh1-10u-15635	RV_9,016.02c goṣām aṇveṣu saścima //	goṣām aṇveṣu saścima 
SA_GV01_rvh1-10u-15636	RV_9,016.03a anaptam apsu duṣṭaraṃ somam pavitra ā sṛja /	anaptam apsu duṣṭaram somam pavitre ā sṛja 
SA_GV01_rvh1-10u-15637	RV_9,016.03c punīhīndrāya pātave //	punīhi indrāya pātave 
SA_GV01_rvh1-10u-15638	RV_9,016.04a pra punānasya cetasā somaḥ pavitre arṣati /	pra punānasya cetasā somaḥ pavitre arṣati 
SA_GV01_rvh1-10u-15639	RV_9,016.04c kratvā sadhastham āsadat //	kratvā sadhastham āsadat 
SA_GV01_rvh1-10u-15640	RV_9,016.05a pra tvā namobhir indava indra somā asṛkṣata /	pra tvā namobhiḥ indavaḥ indra somāḥ asṛkṣata 
SA_GV01_rvh1-10u-15641	RV_9,016.05c mahe bharāya kāriṇaḥ //	mahe bharāya kāriṇaḥ 
SA_GV01_rvh1-10u-15642	RV_9,016.06a punāno rūpe avyaye viśvā arṣann abhi śriyaḥ /	punānaḥ rūpe avyaye viśvāḥ arṣan abhi śriyaḥ 
SA_GV01_rvh1-10u-15643	RV_9,016.06c śūro na goṣu tiṣṭhati //	śūraḥ na goṣu tiṣṭhati 
SA_GV01_rvh1-10u-15644	RV_9,016.07a divo na sānu pipyuṣī dhārā sutasya vedhasaḥ /	divaḥ na sānu pipyuṣī dhārā sutasya vedhasaḥ 
SA_GV01_rvh1-10u-15645	RV_9,016.07c vṛthā pavitre arṣati //	vṛthā pavitre arṣati 
SA_GV01_rvh1-10u-15646	RV_9,016.08a tvaṃ soma vipaścitaṃ tanā punāna āyuṣu /	tvam soma vipaścitam tanā punānaḥ āyuṣu 
SA_GV01_rvh1-10u-15647	RV_9,016.08c avyo vāraṃ vi dhāvasi //	avyaḥ vāram vi dhāvasi 
SA_GV01_rvh1-10u-15648	RV_9,017.01a pra nimneneva sindhavo ghnanto vṛtrāṇi bhūrṇayaḥ /	pra nimnena iva sindhavaḥ ghnantaḥ vṛtrāṇi bhūrṇayaḥ 
SA_GV01_rvh1-10u-15649	RV_9,017.01c somā asṛgram āśavaḥ //	somāḥ asṛgram āśavaḥ 
SA_GV01_rvh1-10u-15650	RV_9,017.02a abhi suvānāsa indavo vṛṣṭayaḥ pṛthivīm iva /	abhi suvānāsaḥ indavaḥ vṛṣṭayaḥ pṛthivīm iva 
SA_GV01_rvh1-10u-15651	RV_9,017.02c indraṃ somāso akṣaran //	indram somāsaḥ akṣaran 
SA_GV01_rvh1-10u-15652	RV_9,017.03a atyūrmir matsaro madaḥ somaḥ pavitre arṣati /	atyūrmiḥ matsaraḥ madaḥ somaḥ pavitre arṣati 
SA_GV01_rvh1-10u-15653	RV_9,017.03c vighnan rakṣāṃsi devayuḥ //	vighnan rakṣāṃsi devayuḥ 
SA_GV01_rvh1-10u-15654	RV_9,017.04a ā kalaśeṣu dhāvati pavitre pari ṣicyate /	ā kalaśeṣu dhāvati pavitre pari sicyate 
SA_GV01_rvh1-10u-15655	RV_9,017.04c ukthair yajñeṣu vardhate //	ukthaiḥ yajñeṣu vardhate 
SA_GV01_rvh1-10u-15656	RV_9,017.05a ati trī soma rocanā rohan na bhrājase divam /	ati trī soma rocanā rohan na bhrājase divam 
SA_GV01_rvh1-10u-15657	RV_9,017.05c iṣṇan sūryaṃ na codayaḥ //	iṣṇan sūryam na codayaḥ 
SA_GV01_rvh1-10u-15658	RV_9,017.06a abhi viprā anūṣata mūrdhan yajñasya kāravaḥ /	abhi viprāḥ anūṣata mūrdhan yajñasya kāravaḥ 
SA_GV01_rvh1-10u-15659	RV_9,017.06c dadhānāś cakṣasi priyam //	dadhānāḥ cakṣasi priyam 
SA_GV01_rvh1-10u-15660	RV_9,017.07a tam u tvā vājinaṃ naro dhībhir viprā avasyavaḥ /	tam u tvā vājinam naraḥ dhībhiḥ viprāḥ avasyavaḥ 
SA_GV01_rvh1-10u-15661	RV_9,017.07c mṛjanti devatātaye //	mṛjanti devatātaye 
SA_GV01_rvh1-10u-15662	RV_9,017.08a madhor dhārām anu kṣara tīvraḥ sadhastham āsadaḥ /	madhoḥ dhārām anu kṣara tīvraḥ sadhastham āsadaḥ 
SA_GV01_rvh1-10u-15663	RV_9,017.08c cārur ṛtāya pītaye //	cāruḥ ṛtāya pītaye 
SA_GV01_rvh1-10u-15664	RV_9,018.01a pari suvāno giriṣṭhāḥ pavitre somo akṣāḥ /	pari suvānaḥ giriṣṭhāḥ pavitre somaḥ akṣār 
SA_GV01_rvh1-10u-15665	RV_9,018.01c madeṣu sarvadhā asi //	madeṣu sarva dhāḥ asi 
SA_GV01_rvh1-10u-15666	RV_9,018.02a tvaṃ vipras tvaṃ kavir madhu pra jātam andhasaḥ /	tvam vipraḥ tvam kaviḥ madhu pra jātam andhasaḥ 
SA_GV01_rvh1-10u-15667	RV_9,018.02c madeṣu sarvadhā asi //	madeṣu sarva dhāḥ asi 
SA_GV01_rvh1-10u-15668	RV_9,018.03a tava viśve sajoṣaso devāsaḥ pītim āśata /	tava viśve sajoṣasaḥ devāsaḥ pītim āśata 
SA_GV01_rvh1-10u-15669	RV_9,018.03c madeṣu sarvadhā asi //	madeṣu sarva dhāḥ asi 
SA_GV01_rvh1-10u-15670	RV_9,018.04a ā yo viśvāni vāryā vasūni hastayor dadhe /	ā yaḥ viśvāni vāryā vasūni hastayoḥ dadhe 
SA_GV01_rvh1-10u-15671	RV_9,018.04c madeṣu sarvadhā asi //	madeṣu sarva dhāḥ asi 
SA_GV01_rvh1-10u-15672	RV_9,018.05a ya ime rodasī mahī sam mātareva dohate /	yaḥ ime rodasī mahī sam mātarā iva dohate 
SA_GV01_rvh1-10u-15673	RV_9,018.05c madeṣu sarvadhā asi //	madeṣu sarva dhāḥ asi 
SA_GV01_rvh1-10u-15674	RV_9,018.06a pari yo rodasī ubhe sadyo vājebhir arṣati /	pari yaḥ rodasī ubhe sadyas vājebhiḥ arṣati 
SA_GV01_rvh1-10u-15675	RV_9,018.06c madeṣu sarvadhā asi //	madeṣu sarva dhāḥ asi 
SA_GV01_rvh1-10u-15676	RV_9,018.07a sa śuṣmī kalaśeṣv ā punāno acikradat /	sa śuṣmī kalaśeṣu ā punānaḥ acikradat 
SA_GV01_rvh1-10u-15677	RV_9,018.07c madeṣu sarvadhā asi //	madeṣu sarva dhāḥ asi 
SA_GV01_rvh1-10u-15678	RV_9,019.01a yat soma citram ukthyaṃ divyam pārthivaṃ vasu /	yat soma citram ukthyam divyam pārthivam vasu 
SA_GV01_rvh1-10u-15679	RV_9,019.01c tan naḥ punāna ā bhara //	tat naḥ punānaḥ ā bhara 
SA_GV01_rvh1-10u-15680	RV_9,019.02a yuvaṃ hi sthaḥ svarpatī indraś ca soma gopatī /	yuvam hi sthaḥ svarpatī indraḥ ca soma gopatī 
SA_GV01_rvh1-10u-15681	RV_9,019.02c īśānā pipyataṃ dhiyaḥ //	īśānā pipyatam dhiyaḥ 
SA_GV01_rvh1-10u-15682	RV_9,019.03a vṛṣā punāna āyuṣu stanayann adhi barhiṣi /	vṛṣā punānaḥ āyuṣu stanayan adhi barhiṣi 
SA_GV01_rvh1-10u-15683	RV_9,019.03c hariḥ san yonim āsadat //	hariḥ san yonim āsadat 
SA_GV01_rvh1-10u-15684	RV_9,019.04a avāvaśanta dhītayo vṛṣabhasyādhi retasi /	avāvaśanta dhītayaḥ vṛṣabhasya adhi retasi 
SA_GV01_rvh1-10u-15685	RV_9,019.04c sūnor vatsasya mātaraḥ //	sūnoḥ vatsasya mātaraḥ 
SA_GV01_rvh1-10u-15686	RV_9,019.05a kuvid vṛṣaṇyantībhyaḥ punāno garbham ādadhat /	kuvid vṛṣaṇyantībhyaḥ punānaḥ garbham ādadhat 
SA_GV01_rvh1-10u-15687	RV_9,019.05c yāḥ śukraṃ duhate payaḥ //	yāḥ śukram duhate payaḥ 
SA_GV01_rvh1-10u-15688	RV_9,019.06a upa śikṣāpatasthuṣo bhiyasam ā dhehi śatruṣu /	upa śikṣa apatasthuṣaḥ bhiyasam ā dhehi śatruṣu 
SA_GV01_rvh1-10u-15689	RV_9,019.06c pavamāna vidā rayim //	pavamāna vida rayim 
SA_GV01_rvh1-10u-15690	RV_9,019.07a ni śatroḥ soma vṛṣṇyaṃ ni śuṣmaṃ ni vayas tira /	ni śatroḥ soma vṛṣṇyam ni śuṣmam ni vayaḥ tira 
SA_GV01_rvh1-10u-15691	RV_9,019.07c dūre vā sato anti vā //	dūre vā sataḥ anti vā 
SA_GV01_rvh1-10u-15692	RV_9,020.01a pra kavir devavītaye 'vyo vārebhir arṣati /	pra kaviḥ deva vītaye vyaḥ vārebhiḥ arṣati 
SA_GV01_rvh1-10u-15693	RV_9,020.01c sāhvān viśvā abhi spṛdhaḥ //	sāhvān viśvāḥ abhi spṛdhaḥ 
SA_GV01_rvh1-10u-15694	RV_9,020.02a sa hi ṣmā jaritṛbhya ā vājaṃ gomantam invati /	sa hi sma jaritṛbhyaḥ ā vājam gomantam invati 
SA_GV01_rvh1-10u-15695	RV_9,020.02c pavamānaḥ sahasriṇam //	pavamānaḥ sahasriṇam 
SA_GV01_rvh1-10u-15696	RV_9,020.03a pari viśvāni cetasā mṛśase pavase matī /	pari viśvāni cetasā mṛśase pavase matī 
SA_GV01_rvh1-10u-15697	RV_9,020.03c sa naḥ soma śravo vidaḥ //	sa naḥ soma śravaḥ vidaḥ 
SA_GV01_rvh1-10u-15698	RV_9,020.04a abhy arṣa bṛhad yaśo maghavadbhyo dhruvaṃ rayim /	abhī arṣa bṛhat yaśaḥ maghavadbhyaḥ dhruvam rayim 
SA_GV01_rvh1-10u-15699	RV_9,020.04c iṣaṃ stotṛbhya ā bhara //	iṣam stotṛbhyaḥ ā bhara 
SA_GV01_rvh1-10u-15700	RV_9,020.05a tvaṃ rājeva suvrato giraḥ somā viveśitha /	tvam rājā iva suvrataḥ giraḥ soma ā viveśitha 
SA_GV01_rvh1-10u-15701	RV_9,020.05c punāno vahne adbhuta //	punānaḥ vahne adbhuta 
SA_GV01_rvh1-10u-15702	RV_9,020.06a sa vahnir apsu duṣṭaro mṛjyamāno gabhastyoḥ /	sa vahniḥ apsu duṣṭaraḥ mṛjyamānaḥ gabhastyoḥ 
SA_GV01_rvh1-10u-15703	RV_9,020.06c somaś camūṣu sīdati //	somaḥ camūṣu sīdati 
SA_GV01_rvh1-10u-15704	RV_9,020.07a krīḷur makho na maṃhayuḥ pavitraṃ soma gacchasi /	krīḍuḥ makhaḥ na maṃhayuḥ pavitram soma gacchasi 
SA_GV01_rvh1-10u-15705	RV_9,020.07c dadhat stotre suvīryam //	dadhat stotre su vīryam 
SA_GV01_rvh1-10u-15706	RV_9,021.01a ete dhāvantīndavaḥ somā indrāya ghṛṣvayaḥ /	ete dhāvanti indavaḥ somāḥ indrāya ghṛṣvayaḥ 
SA_GV01_rvh1-10u-15707	RV_9,021.01c matsarāsaḥ svarvidaḥ //	matsarāsaḥ svar vidaḥ 
SA_GV01_rvh1-10u-15708	RV_9,021.02a pravṛṇvanto abhiyujaḥ suṣvaye varivovidaḥ /	pravṛṇvantaḥ abhiyujaḥ suṣvaye varivaḥ vidaḥ 
SA_GV01_rvh1-10u-15709	RV_9,021.02c svayaṃ stotre vayaskṛtaḥ //	svayam stotre vayaskṛtaḥ 
SA_GV01_rvh1-10u-15710	RV_9,021.03a vṛthā krīḷanta indavaḥ sadhastham abhy ekam it /	vṛthā krīḍantaḥ indavaḥ sadhastham abhi ekam id 
SA_GV01_rvh1-10u-15711	RV_9,021.03c sindhor ūrmā vy akṣaran //	sindhoḥ ūrmā vi akṣaran 
SA_GV01_rvh1-10u-15712	RV_9,021.04a ete viśvāni vāryā pavamānāsa āśata /	ete viśvāni vāryā pavamānāsaḥ āśata 
SA_GV01_rvh1-10u-15713	RV_9,021.04c hitā na saptayo rathe //	hitāḥ na saptayaḥ rathe 
SA_GV01_rvh1-10u-15714	RV_9,021.05a āsmin piśaṅgam indavo dadhātā venam ādiśe /	ā asmin piśaṅgam indavaḥ dadhāta venam ādiśe 
SA_GV01_rvh1-10u-15715	RV_9,021.05c yo asmabhyam arāvā //	yaḥ asmabhyam arāvā 
SA_GV01_rvh1-10u-15716	RV_9,021.06a ṛbhur na rathyaṃ navaṃ dadhātā ketam ādiśe /	ṛbhuḥ na rathyam navam dadhātā ketam ādiśe 
SA_GV01_rvh1-10u-15717	RV_9,021.06c śukrāḥ pavadhvam arṇasā //	śukrāḥ pavadhvam arṇasā 
SA_GV01_rvh1-10u-15718	RV_9,021.07a eta u tye avīvaśan kāṣṭhāṃ vājino akrata /	ete u tye avīvaśan kāṣṭhām vājinaḥ akrata 
SA_GV01_rvh1-10u-15719	RV_9,021.07c sataḥ prāsāviṣur matim //	sataḥ prāsāviṣuḥ matim 
SA_GV01_rvh1-10u-15720	RV_9,022.01a ete somāsa āśavo rathā iva pra vājinaḥ /	ete somāsaḥ āśavaḥ rathāḥ iva pra vājinaḥ 
SA_GV01_rvh1-10u-15721	RV_9,022.01c sargāḥ sṛṣṭā aheṣata //	sargāḥ sṛṣṭāḥ aheṣata 
SA_GV01_rvh1-10u-15722	RV_9,022.02a ete vātā ivoravaḥ parjanyasyeva vṛṣṭayaḥ /	ete vātāḥ iva uravaḥ parjanyasya iva vṛṣṭayaḥ 
SA_GV01_rvh1-10u-15723	RV_9,022.02c agner iva bhramā vṛthā //	agneḥ iva bhramāḥ vṛthā 
SA_GV01_rvh1-10u-15724	RV_9,022.03a ete pūtā vipaścitaḥ somāso dadhyāśiraḥ /	ete pūtāḥ vipaścitaḥ somāsaḥ dadhi āśiraḥ 
SA_GV01_rvh1-10u-15725	RV_9,022.03c vipā vy ānaśur dhiyaḥ //	vipā vi ānaśuḥ dhiyaḥ 
SA_GV01_rvh1-10u-15726	RV_9,022.04a ete mṛṣṭā amartyāḥ sasṛvāṃso na śaśramuḥ /	ete mṛṣṭāḥ amartyāḥ sasṛvāṃsaḥ na śaśramuḥ 
SA_GV01_rvh1-10u-15727	RV_9,022.04c iyakṣantaḥ patho rajaḥ //	iyakṣantaḥ pathaḥ rajaḥ 
SA_GV01_rvh1-10u-15728	RV_9,022.05a ete pṛṣṭhāni rodasor viprayanto vy ānaśuḥ /	ete pṛṣṭhāni rodasoḥ viprayantaḥ vi ānaśuḥ 
SA_GV01_rvh1-10u-15729	RV_9,022.05c utedam uttamaṃ rajaḥ //	uta idam uttamam rajaḥ 
SA_GV01_rvh1-10u-15730	RV_9,022.06a tantuṃ tanvānam uttamam anu pravata āśata /	tantum tanvānam uttamam anu pravataḥ āśata 
SA_GV01_rvh1-10u-15731	RV_9,022.06c utedam uttamāyyam //	uta idam uttamāyyam 
SA_GV01_rvh1-10u-15732	RV_9,022.07a tvaṃ soma paṇibhya ā vasu gavyāni dhārayaḥ /	tvam soma paṇibhyaḥ ā vasu gavyāni dhārayaḥ 
SA_GV01_rvh1-10u-15733	RV_9,022.07c tataṃ tantum acikradaḥ //	tatam tantum acikradaḥ 
SA_GV01_rvh1-10u-15734	RV_9,023.01a somā asṛgram āśavo madhor madasya dhārayā /	somāḥ asṛgram āśavaḥ madhoḥ madasya dhārayā 
SA_GV01_rvh1-10u-15735	RV_9,023.01c abhi viśvāni kāvyā //	abhi viśvāni kāvyā 
SA_GV01_rvh1-10u-15736	RV_9,023.02a anu pratnāsa āyavaḥ padaṃ navīyo akramuḥ /	anu pratnāsaḥ āyavaḥ padam navīyaḥ akramuḥ 
SA_GV01_rvh1-10u-15737	RV_9,023.02c ruce jananta sūryam //	ruce jananta sūryam 
SA_GV01_rvh1-10u-15738	RV_9,023.03a ā pavamāna no bharāryo adāśuṣo gayam /	ā pavamāna naḥ bhara aryaḥ a dāśuṣaḥ gayam 
SA_GV01_rvh1-10u-15739	RV_9,023.03c kṛdhi prajāvatīr iṣaḥ //	kṛdhi prajāvatīḥ iṣaḥ 
SA_GV01_rvh1-10u-15740	RV_9,023.04a abhi somāsa āyavaḥ pavante madyam madam /	abhi somāsaḥ āyavaḥ pavante madyam madam 
SA_GV01_rvh1-10u-15741	RV_9,023.04c abhi kośam madhuścutam //	abhi kośam madhuścutam 
SA_GV01_rvh1-10u-15742	RV_9,023.05a somo arṣati dharṇasir dadhāna indriyaṃ rasam /	somaḥ arṣati dharṇasiḥ dadhānaḥ indriyam rasam 
SA_GV01_rvh1-10u-15743	RV_9,023.05c suvīro abhiśastipāḥ //	su vīraḥ abhiśasti pāḥ 
SA_GV01_rvh1-10u-15744	RV_9,023.06a indrāya soma pavase devebhyaḥ sadhamādyaḥ /	indrāya soma pavase devebhyaḥ sadhamādyaḥ 
SA_GV01_rvh1-10u-15745	RV_9,023.06c indo vājaṃ siṣāsasi //	indo vājam siṣāsasi 
SA_GV01_rvh1-10u-15746	RV_9,023.07a asya pītvā madānām indro vṛtrāṇy aprati /	asya pītvā madānām indraḥ vṛtrāṇi aprati 
SA_GV01_rvh1-10u-15747	RV_9,023.07c jaghāna jaghanac ca nu //	jaghāna jaghanat ca nu 
SA_GV01_rvh1-10u-15748	RV_9,024.01a pra somāso adhanviṣuḥ pavamānāsa indavaḥ /	pra somāsaḥ adhanviṣuḥ pavamānāsaḥ indavaḥ 
SA_GV01_rvh1-10u-15749	RV_9,024.01c śrīṇānā apsu mṛñjata //	śrīṇānāḥ apsu mṛñjata 
SA_GV01_rvh1-10u-15750	RV_9,024.02a abhi gāvo adhanviṣur āpo na pravatā yatīḥ /	abhi gāvaḥ adhanviṣuḥ āpaḥ na pravatā yatīḥ 
SA_GV01_rvh1-10u-15751	RV_9,024.02c punānā indram āśata //	punānāḥ indram āśata 
SA_GV01_rvh1-10u-15752	RV_9,024.03a pra pavamāna dhanvasi somendrāya pātave /	pra pavamāna dhanvasi soma indrāya pātave 
SA_GV01_rvh1-10u-15753	RV_9,024.03c nṛbhir yato vi nīyase //	nṛbhiḥ yataḥ vi nīyase 
SA_GV01_rvh1-10u-15754	RV_9,024.04a tvaṃ soma nṛmādanaḥ pavasva carṣaṇīsahe /	tvam soma nṛ mādanaḥ pavasva carṣaṇī sahe 
SA_GV01_rvh1-10u-15755	RV_9,024.04c sasnir yo anumādyaḥ //	sasniḥ yaḥ anumādyaḥ 
SA_GV01_rvh1-10u-15756	RV_9,024.05a indo yad adribhiḥ sutaḥ pavitram paridhāvasi /	indo yat adribhiḥ sutaḥ pavitram paridhāvasi 
SA_GV01_rvh1-10u-15757	RV_9,024.05c aram indrasya dhāmne //	aram indrasya dhāmne 
SA_GV01_rvh1-10u-15758	RV_9,024.06a pavasva vṛtrahantamokthebhir anumādyaḥ /	pavasva vṛtra hantama ukthebhiḥ anumādyaḥ 
SA_GV01_rvh1-10u-15759	RV_9,024.06c śuciḥ pāvako adbhutaḥ //	śuciḥ pāvakaḥ adbhutaḥ 
SA_GV01_rvh1-10u-15760	RV_9,024.07a śuciḥ pāvaka ucyate somaḥ sutasya madhvaḥ /	śuciḥ pāvakaḥ ucyate somaḥ sutasya madhvaḥ 
SA_GV01_rvh1-10u-15761	RV_9,024.07c devāvīr aghaśaṃsahā //	devāvīḥ agha śaṃsa hā 
SA_GV01_rvh1-10u-15762	RV_9,025.01a pavasva dakṣasādhano devebhyaḥ pītaye hare /	pavasva dakṣa sādhanaḥ devebhyaḥ pītaye hare 
SA_GV01_rvh1-10u-15763	RV_9,025.01c marudbhyo vāyave madaḥ //	marudbhyaḥ vāyave madaḥ 
SA_GV01_rvh1-10u-15764	RV_9,025.02a pavamāna dhiyā hito 'bhi yoniṃ kanikradat /	pavamāna dhiyā hitaḥ bhi yonim kanikradat 
SA_GV01_rvh1-10u-15765	RV_9,025.02c dharmaṇā vāyum ā viśa //	dharmaṇā vāyum ā viśa 
SA_GV01_rvh1-10u-15766	RV_9,025.03a saṃ devaiḥ śobhate vṛṣā kavir yonāv adhi priyaḥ /	sam devaiḥ śobhate vṛṣā kaviḥ yonau adhi priyaḥ 
SA_GV01_rvh1-10u-15767	RV_9,025.03c vṛtrahā devavītamaḥ //	vṛtra hā deva vītamaḥ 
SA_GV01_rvh1-10u-15768	RV_9,025.04a viśvā rūpāṇy āviśan punāno yāti haryataḥ /	viśvā rūpāṇi āviśan punānaḥ yāti haryataḥ 
SA_GV01_rvh1-10u-15769	RV_9,025.04c yatrāmṛtāsa āsate //	yatra amṛtāsaḥ āsate 
SA_GV01_rvh1-10u-15770	RV_9,025.05a aruṣo janayan giraḥ somaḥ pavata āyuṣak /	aruṣaḥ janayan giraḥ somaḥ pavate āyuṣak 
SA_GV01_rvh1-10u-15771	RV_9,025.05c indraṃ gacchan kavikratuḥ //	indram gacchan kavi kratuḥ 
SA_GV01_rvh1-10u-15772	RV_9,025.06a ā pavasva madintama pavitraṃ dhārayā kave /	ā pavasva madintama pavitram dhārayā kave 
SA_GV01_rvh1-10u-15773	RV_9,025.06c arkasya yonim āsadam //	arkasya yonim āsadam 
SA_GV01_rvh1-10u-15774	RV_9,026.01a tam amṛkṣanta vājinam upasthe aditer adhi /	tam amṛkṣanta vājinam upasthe aditeḥ adhi 
SA_GV01_rvh1-10u-15775	RV_9,026.01c viprāso aṇvyā dhiyā //	viprāsaḥ aṇvyā dhiyā 
SA_GV01_rvh1-10u-15776	RV_9,026.02a taṃ gāvo abhy anūṣata sahasradhāram akṣitam /	tam gāvaḥ abhī anūṣata sahasra dhāram akṣitam 
SA_GV01_rvh1-10u-15777	RV_9,026.02c induṃ dhartāram ā divaḥ //	indum dhartāram ā divaḥ 
SA_GV01_rvh1-10u-15778	RV_9,026.03a taṃ vedhām medhayāhyan pavamānam adhi dyavi /	tam vedhām medhayā ahyan pavamānam adhi dyavi 
SA_GV01_rvh1-10u-15779	RV_9,026.03c dharṇasim bhūridhāyasam //	dharṇasim bhūri dhāyasam 
SA_GV01_rvh1-10u-15780	RV_9,026.04a tam ahyan bhurijor dhiyā saṃvasānaṃ vivasvataḥ /	tam ahyan bhurijoḥ dhiyā saṃvasānam vivasvataḥ 
SA_GV01_rvh1-10u-15781	RV_9,026.04c patiṃ vāco adābhyam //	patim vācaḥ adābhyam 
SA_GV01_rvh1-10u-15782	RV_9,026.05a taṃ sānāv adhi jāmayo hariṃ hinvanty adribhiḥ /	tam sānau adhi jāmayaḥ harim hinvanti adribhiḥ 
SA_GV01_rvh1-10u-15783	RV_9,026.05c haryatam bhūricakṣasam //	haryatam bhūri cakṣasam 
SA_GV01_rvh1-10u-15784	RV_9,026.06a taṃ tvā hinvanti vedhasaḥ pavamāna girāvṛdham /	tam tvā hinvanti vedhasaḥ pavamāna girāvṛdham 
SA_GV01_rvh1-10u-15785	RV_9,026.06c indav indrāya matsaram //	indo indrāya matsaram 
SA_GV01_rvh1-10u-15786	RV_9,027.01a eṣa kavir abhiṣṭutaḥ pavitre adhi tośate /	eṣa kaviḥ abhiṣṭutaḥ pavitre adhi tośate 
SA_GV01_rvh1-10u-15787	RV_9,027.01c punāno ghnann apa sridhaḥ //	punānaḥ ghnan apa sridhaḥ 
SA_GV01_rvh1-10u-15788	RV_9,027.02a eṣa indrāya vāyave svarjit pari ṣicyate /	eṣaḥ indrāya vāyave svar jit pari sicyate 
SA_GV01_rvh1-10u-15789	RV_9,027.02c pavitre dakṣasādhanaḥ //	pavitre dakṣa sādhanaḥ 
SA_GV01_rvh1-10u-15790	RV_9,027.03a eṣa nṛbhir vi nīyate divo mūrdhā vṛṣā sutaḥ /	eṣa nṛbhiḥ vi nīyate divaḥ mūrdhā vṛṣā sutaḥ 
SA_GV01_rvh1-10u-15791	RV_9,027.03c somo vaneṣu viśvavit //	somaḥ vaneṣu viśva vid 
SA_GV01_rvh1-10u-15792	RV_9,027.04a eṣa gavyur acikradat pavamāno hiraṇyayuḥ /	eṣa gavyuḥ acikradat pavamānaḥ hiraṇyayuḥ 
SA_GV01_rvh1-10u-15793	RV_9,027.04c induḥ satrājid astṛtaḥ //	induḥ satrājit astṛtaḥ 
SA_GV01_rvh1-10u-15794	RV_9,027.05a eṣa sūryeṇa hāsate pavamāno adhi dyavi /	eṣa sūryeṇa hāsate pavamānaḥ adhi dyavi 
SA_GV01_rvh1-10u-15795	RV_9,027.05c pavitre matsaro madaḥ //	pavitre matsaraḥ madaḥ 
SA_GV01_rvh1-10u-15796	RV_9,027.06a eṣa śuṣmy asiṣyadad antarikṣe vṛṣā hariḥ /	eṣa śuṣmī asiṣyadat antarikṣe vṛṣā hariḥ 
SA_GV01_rvh1-10u-15797	RV_9,027.06c punāna indur indram ā //	punānaḥ induḥ indram ā 
SA_GV01_rvh1-10u-15798	RV_9,028.01a eṣa vājī hito nṛbhir viśvavin manasas patiḥ /	eṣa vājī hitaḥ nṛbhiḥ viśva vid manasaḥ patiḥ 
SA_GV01_rvh1-10u-15799	RV_9,028.01c avyo vāraṃ vi dhāvati //	avyaḥ vāram vi dhāvati 
SA_GV01_rvh1-10u-15800	RV_9,028.02a eṣa pavitre akṣarat somo devebhyaḥ sutaḥ /	eṣa pavitre akṣarat somaḥ devebhyaḥ sutaḥ 
SA_GV01_rvh1-10u-15801	RV_9,028.02c viśvā dhāmāny āviśan //	viśvā dhāmāni āviśan 
SA_GV01_rvh1-10u-15802	RV_9,028.03a eṣa devaḥ śubhāyate 'dhi yonāv amartyaḥ /	eṣa devaḥ śubhāyate dhi yonau amartyaḥ 
SA_GV01_rvh1-10u-15803	RV_9,028.03c vṛtrahā devavītamaḥ //	vṛtra hā deva vītamaḥ 
SA_GV01_rvh1-10u-15804	RV_9,028.04a eṣa vṛṣā kanikradad daśabhir jāmibhir yataḥ /	eṣa vṛṣā kanikradat daśabhiḥ jāmibhiḥ yataḥ 
SA_GV01_rvh1-10u-15805	RV_9,028.04c abhi droṇāni dhāvati //	abhi droṇāni dhāvati 
SA_GV01_rvh1-10u-15806	RV_9,028.05a eṣa sūryam arocayat pavamāno vicarṣaṇiḥ /	eṣa sūryam arocayat pavamānaḥ vicarṣaṇiḥ 
SA_GV01_rvh1-10u-15807	RV_9,028.05c viśvā dhāmāni viśvavit //	viśvā dhāmāni viśva vid 
SA_GV01_rvh1-10u-15808	RV_9,028.06a eṣa śuṣmy adābhyaḥ somaḥ punāno arṣati /	eṣa śuṣmī adābhyaḥ somaḥ punānaḥ arṣati 
SA_GV01_rvh1-10u-15809	RV_9,028.06c devāvīr aghaśaṃsahā //	devāvīḥ agha śaṃsa hā 
SA_GV01_rvh1-10u-15810	RV_9,029.01a prāsya dhārā akṣaran vṛṣṇaḥ sutasyaujasā /	pra asya dhārāḥ akṣaran vṛṣṇaḥ sutasya ojasā 
SA_GV01_rvh1-10u-15811	RV_9,029.01c devāṃ anu prabhūṣataḥ //	devān anu prabhūṣataḥ 
SA_GV01_rvh1-10u-15812	RV_9,029.02a saptim mṛjanti vedhaso gṛṇantaḥ kāravo girā /	saptim mṛjanti vedhasaḥ gṛṇantaḥ kāravaḥ girā 
SA_GV01_rvh1-10u-15813	RV_9,029.02c jyotir jajñānam ukthyam //	jyotiḥ jajñānam ukthyam 
SA_GV01_rvh1-10u-15814	RV_9,029.03a suṣahā soma tāni te punānāya prabhūvaso /	suṣahā soma tāni te punānāya prabhūvaso 
SA_GV01_rvh1-10u-15815	RV_9,029.03c vardhā samudram ukthyam //	vardha samudram ukthyam 
SA_GV01_rvh1-10u-15816	RV_9,029.04a viśvā vasūni saṃjayan pavasva soma dhārayā /	viśvā vasūni saṃjayan pavasva soma dhārayā 
SA_GV01_rvh1-10u-15817	RV_9,029.04c inu dveṣāṃsi sadhryak //	inu dveṣāṃsi sadhryak 
SA_GV01_rvh1-10u-15818	RV_9,029.05a rakṣā su no araruṣaḥ svanāt samasya kasya cit /	rakṣā su naḥ a raruṣaḥ svanāt samasya kasya cit 
SA_GV01_rvh1-10u-15819	RV_9,029.05c nido yatra mumucmahe //	nidaḥ yatra mumucmahe 
SA_GV01_rvh1-10u-15820	RV_9,029.06a endo pārthivaṃ rayiṃ divyam pavasva dhārayā /	ā indo pārthivam rayim divyam pavasva dhārayā 
SA_GV01_rvh1-10u-15821	RV_9,029.06c dyumantaṃ śuṣmam ā bhara //	dyumantam śuṣmam ā bhara 
SA_GV01_rvh1-10u-15822	RV_9,030.01a pra dhārā asya śuṣmiṇo vṛthā pavitre akṣaran /	pra dhārāḥ asya śuṣmiṇaḥ vṛthā pavitre akṣaran 
SA_GV01_rvh1-10u-15823	RV_9,030.01c punāno vācam iṣyati //	punānaḥ vācam iṣyati 
SA_GV01_rvh1-10u-15824	RV_9,030.02a indur hiyānaḥ sotṛbhir mṛjyamānaḥ kanikradat /	induḥ hiyānaḥ sotṛbhiḥ mṛjyamānaḥ kanikradat 
SA_GV01_rvh1-10u-15825	RV_9,030.02c iyarti vagnum indriyam //	iyarti vagnum indriyam 
SA_GV01_rvh1-10u-15826	RV_9,030.03a ā naḥ śuṣmaṃ nṛṣāhyaṃ vīravantam puruspṛham /	ā naḥ śuṣmam nṛṣāhyam vīravantam puruspṛham 
SA_GV01_rvh1-10u-15827	RV_9,030.03c pavasva soma dhārayā //	pavasva soma dhārayā 
SA_GV01_rvh1-10u-15828	RV_9,030.04a pra somo ati dhārayā pavamāno asiṣyadat /	pra somaḥ ati dhārayā pavamānaḥ asiṣyadat 
SA_GV01_rvh1-10u-15829	RV_9,030.04c abhi droṇāny āsadam //	abhi droṇāni āsadam 
SA_GV01_rvh1-10u-15830	RV_9,030.05a apsu tvā madhumattamaṃ hariṃ hinvanty adribhiḥ /	apsu tvā madhumattamam harim hinvanti adribhiḥ 
SA_GV01_rvh1-10u-15831	RV_9,030.05c indav indrāya pītaye //	indo indrāya pītaye 
SA_GV01_rvh1-10u-15832	RV_9,030.06a sunotā madhumattamaṃ somam indrāya vajriṇe /	sunota madhumattamam somam indrāya vajriṇe 
SA_GV01_rvh1-10u-15833	RV_9,030.06c cāruṃ śardhāya matsaram //	cārum śardhāya matsaram 
SA_GV01_rvh1-10u-15834	RV_9,031.01a pra somāsaḥ svādhyaḥ pavamānāso akramuḥ /	pra somāsaḥ svādhyaḥ pavamānāsaḥ akramuḥ 
SA_GV01_rvh1-10u-15835	RV_9,031.01c rayiṃ kṛṇvanti cetanam //	rayim kṛṇvanti cetanam 
SA_GV01_rvh1-10u-15836	RV_9,031.02a divas pṛthivyā adhi bhavendo dyumnavardhanaḥ /	divaḥ pṛthivyāḥ adhi bhava indo dyumna vardhanaḥ 
SA_GV01_rvh1-10u-15837	RV_9,031.02c bhavā vājānām patiḥ //	bhavā vājānām patiḥ 
SA_GV01_rvh1-10u-15838	RV_9,031.03a tubhyaṃ vātā abhipriyas tubhyam arṣanti sindhavaḥ /	tubhyam vātāḥ abhipriyaḥ tubhyam arṣanti sindhavaḥ 
SA_GV01_rvh1-10u-15839	RV_9,031.03c soma vardhanti te mahaḥ //	soma vardhanti te mahaḥ 
SA_GV01_rvh1-10u-15840	RV_9,031.04a ā pyāyasva sam etu te viśvataḥ soma vṛṣṇyam /	ā pyāyasva sam etu te viśvatas soma vṛṣṇyam 
SA_GV01_rvh1-10u-15841	RV_9,031.04c bhavā vājasya saṃgathe //	bhava vājasya saṃgathe 
SA_GV01_rvh1-10u-15842	RV_9,031.05a tubhyaṃ gāvo ghṛtam payo babhro duduhre akṣitam /	tubhyam gāvaḥ ghṛtam payaḥ babhro duduhre akṣitam 
SA_GV01_rvh1-10u-15843	RV_9,031.05c varṣiṣṭhe adhi sānavi //	varṣiṣṭhe adhi sānavi 
SA_GV01_rvh1-10u-15844	RV_9,031.06a svāyudhasya te sato bhuvanasya pate vayam /	su āyudhasya te sataḥ bhuvanasya pate vayam 
SA_GV01_rvh1-10u-15845	RV_9,031.06c indo sakhitvam uśmasi //	indo sakhi tvam uśmasi 
SA_GV01_rvh1-10u-15846	RV_9,032.01a pra somāso madacyutaḥ śravase no maghonaḥ /	pra somāsaḥ mada cyutaḥ śravase naḥ maghonaḥ 
SA_GV01_rvh1-10u-15847	RV_9,032.01c sutā vidathe akramuḥ //	sutāḥ vidathe akramuḥ 
SA_GV01_rvh1-10u-15848	RV_9,032.02a ād īṃ tritasya yoṣaṇo hariṃ hinvanty adribhiḥ /	āt īm tritasya yoṣaṇaḥ harim hinvanti adribhiḥ 
SA_GV01_rvh1-10u-15849	RV_9,032.02c indum indrāya pītaye //	indum indrāya pītaye 
SA_GV01_rvh1-10u-15850	RV_9,032.03a ād īṃ haṃso yathā gaṇaṃ viśvasyāvīvaśan matim /	āt īm haṃsaḥ yathā gaṇam viśvasya avīvaśat matim 
SA_GV01_rvh1-10u-15851	RV_9,032.03c atyo na gobhir ajyate //	atyaḥ na gobhiḥ ajyate 
SA_GV01_rvh1-10u-15852	RV_9,032.04a ubhe somāvacākaśan mṛgo na takto arṣasi /	ubhe soma avacākaśan mṛgaḥ na taktaḥ arṣasi 
SA_GV01_rvh1-10u-15853	RV_9,032.04c sīdann ṛtasya yonim ā //	sīdan ṛtasya yonim ā 
SA_GV01_rvh1-10u-15854	RV_9,032.05a abhi gāvo anūṣata yoṣā jāram iva priyam /	abhi gāvaḥ anūṣata yoṣāḥ jāram iva priyam 
SA_GV01_rvh1-10u-15855	RV_9,032.05c agann ājiṃ yathā hitam //	agan ājim yathā hitam 
SA_GV01_rvh1-10u-15856	RV_9,032.06a asme dhehi dyumad yaśo maghavadbhyaś ca mahyaṃ ca /	asme dhehi dyumat yaśaḥ maghavadbhyaḥ ca mahyam ca 
SA_GV01_rvh1-10u-15857	RV_9,032.06c sanim medhām uta śravaḥ //	sanim medhām uta śravaḥ 
SA_GV01_rvh1-10u-15858	RV_9,033.01a pra somāso vipaścito 'pāṃ na yanty ūrmayaḥ /	pra somāsaḥ vipaścitaḥ pām na yanti ūrmayaḥ 
SA_GV01_rvh1-10u-15859	RV_9,033.01c vanāni mahiṣā iva //	vanāni mahiṣā iva 
SA_GV01_rvh1-10u-15860	RV_9,033.02a abhi droṇāni babhravaḥ śukrā ṛtasya dhārayā /	abhi droṇāni babhravaḥ śukrāḥ ṛtasya dhārayā 
SA_GV01_rvh1-10u-15861	RV_9,033.02c vājaṃ gomantam akṣaran //	vājam gomantam akṣaran 
SA_GV01_rvh1-10u-15862	RV_9,033.03a sutā indrāya vāyave varuṇāya marudbhyaḥ /	sutāḥ indrāya vāyave varuṇāya marudbhyaḥ 
SA_GV01_rvh1-10u-15863	RV_9,033.03c somā arṣanti viṣṇave //	somāḥ arṣanti viṣṇave 
SA_GV01_rvh1-10u-15864	RV_9,033.04a tisro vāca ud īrate gāvo mimanti dhenavaḥ /	tisraḥ vācaḥ ud īrate gāvaḥ mimanti dhenavaḥ 
SA_GV01_rvh1-10u-15865	RV_9,033.04c harir eti kanikradat //	hariḥ eti kanikradat 
SA_GV01_rvh1-10u-15866	RV_9,033.05a abhi brahmīr anūṣata yahvīr ṛtasya mātaraḥ /	abhi brahmīḥ anūṣata yahvīḥ ṛtasya mātaraḥ 
SA_GV01_rvh1-10u-15867	RV_9,033.05c marmṛjyante divaḥ śiśum //	marmṛjyante divaḥ śiśum 
SA_GV01_rvh1-10u-15868	RV_9,033.06a rāyaḥ samudrāṃś caturo 'smabhyaṃ soma viśvataḥ /	rāyaḥ samudrān caturaḥ smabhyam soma viśvatas 
SA_GV01_rvh1-10u-15869	RV_9,033.06c ā pavasva sahasriṇaḥ //	ā pavasva sahasriṇaḥ 
SA_GV01_rvh1-10u-15870	RV_9,034.01a pra suvāno dhārayā tanendur hinvāno arṣati /	pra suvānaḥ dhārayā tanā induḥ hinvānaḥ arṣati 
SA_GV01_rvh1-10u-15871	RV_9,034.01c rujad dṛḷhā vy ojasā //	rujat dṛḷhā vi ojasā 
SA_GV01_rvh1-10u-15872	RV_9,034.02a suta indrāya vāyave varuṇāya marudbhyaḥ /	sutaḥ indrāya vāyave varuṇāya marudbhyaḥ 
SA_GV01_rvh1-10u-15873	RV_9,034.02c somo arṣati viṣṇave //	somaḥ arṣati viṣṇave 
SA_GV01_rvh1-10u-15874	RV_9,034.03a vṛṣāṇaṃ vṛṣabhir yataṃ sunvanti somam adribhiḥ /	vṛṣāṇam vṛṣabhiḥ yatam sunvanti somam adribhiḥ 
SA_GV01_rvh1-10u-15875	RV_9,034.03c duhanti śakmanā payaḥ //	duhanti śakmanā payaḥ 
SA_GV01_rvh1-10u-15876	RV_9,034.04a bhuvat tritasya marjyo bhuvad indrāya matsaraḥ /	bhuvat tritasya marjyaḥ bhuvat indrāya matsaraḥ 
SA_GV01_rvh1-10u-15877	RV_9,034.04c saṃ rūpair ajyate hariḥ //	sam rūpaiḥ ajyate hariḥ 
SA_GV01_rvh1-10u-15878	RV_9,034.05a abhīm ṛtasya viṣṭapaṃ duhate pṛśnimātaraḥ /	abhi īm ṛtasya viṣṭapam duhate pṛśni mātaraḥ 
SA_GV01_rvh1-10u-15879	RV_9,034.05c cāru priyatamaṃ haviḥ //	cāru priyatamam haviḥ 
SA_GV01_rvh1-10u-15880	RV_9,034.06a sam enam ahrutā imā giro arṣanti sasrutaḥ /	sam enam ahrutāḥ imāḥ giraḥ arṣanti sasrutaḥ 
SA_GV01_rvh1-10u-15881	RV_9,034.06c dhenūr vāśro avīvaśat //	dhenūḥ vāśraḥ avīvaśat 
SA_GV01_rvh1-10u-15882	RV_9,035.01a ā naḥ pavasva dhārayā pavamāna rayim pṛthum /	ā naḥ pavasva dhārayā pavamāna rayim pṛthum 
SA_GV01_rvh1-10u-15883	RV_9,035.01c yayā jyotir vidāsi naḥ //	yayā jyotiḥ vidāsi naḥ 
SA_GV01_rvh1-10u-15884	RV_9,035.02a indo samudramīṅkhaya pavasva viśvamejaya /	indo samudramīṅkhaya pavasva viśvamejaya 
SA_GV01_rvh1-10u-15885	RV_9,035.02c rāyo dhartā na ojasā //	rāyaḥ dhartā naḥ ojasā 
SA_GV01_rvh1-10u-15886	RV_9,035.03a tvayā vīreṇa vīravo 'bhi ṣyāma pṛtanyataḥ /	tvayā vīreṇa vīravaḥ bhi syāma pṛtanyataḥ 
SA_GV01_rvh1-10u-15887	RV_9,035.03c kṣarā ṇo abhi vāryam //	kṣara naḥ abhi vāryam 
SA_GV01_rvh1-10u-15888	RV_9,035.04a pra vājam indur iṣyati siṣāsan vājasā ṛṣiḥ /	pra vājam induḥ iṣyati siṣāsan vāja sāḥ ṛṣiḥ 
SA_GV01_rvh1-10u-15889	RV_9,035.04c vratā vidāna āyudhā //	vratā vidānaḥ āyudhā 
SA_GV01_rvh1-10u-15890	RV_9,035.05a taṃ gīrbhir vācamīṅkhayam punānaṃ vāsayāmasi /	tam gīrbhiḥ vācamīṅkhayam punānam vāsayāmasi 
SA_GV01_rvh1-10u-15891	RV_9,035.05c somaṃ janasya gopatim //	somam janasya gopatim 
SA_GV01_rvh1-10u-15892	RV_9,035.06a viśvo yasya vrate jano dādhāra dharmaṇas pateḥ /	viśvaḥ yasya vrate janaḥ dādhāra dharmaṇaḥ pateḥ 
SA_GV01_rvh1-10u-15893	RV_9,035.06c punānasya prabhūvasoḥ //	punānasya prabhūvasoḥ 
SA_GV01_rvh1-10u-15894	RV_9,036.01a asarji rathyo yathā pavitre camvoḥ sutaḥ /	asarji rathyaḥ yathā pavitre camvoḥ sutaḥ 
SA_GV01_rvh1-10u-15895	RV_9,036.01c kārṣman vājī ny akramīt //	kārṣman vājī ni akramīt 
SA_GV01_rvh1-10u-15896	RV_9,036.02a sa vahniḥ soma jāgṛviḥ pavasva devavīr ati /	sa vahniḥ soma jāgṛviḥ pavasva deva vīḥ ati 
SA_GV01_rvh1-10u-15897	RV_9,036.02c abhi kośam madhuścutam //	abhi kośam madhuścutam 
SA_GV01_rvh1-10u-15898	RV_9,036.03a sa no jyotīṃṣi pūrvya pavamāna vi rocaya /	sa naḥ jyotīṃṣi pūrvya pavamāna vi rocaya 
SA_GV01_rvh1-10u-15899	RV_9,036.03c kratve dakṣāya no hinu //	kratve dakṣāya naḥ hinu 
SA_GV01_rvh1-10u-15900	RV_9,036.04a śumbhamāna ṛtāyubhir mṛjyamāno gabhastyoḥ /	śumbhamānaḥ ṛtāyubhiḥ mṛjyamānaḥ gabhastyoḥ 
SA_GV01_rvh1-10u-15901	RV_9,036.04c pavate vāre avyaye //	pavate vāre avyaye 
SA_GV01_rvh1-10u-15902	RV_9,036.05a sa viśvā dāśuṣe vasu somo divyāni pārthivā /	sa viśvā dāśuṣe vasu somaḥ divyāni pārthivā 
SA_GV01_rvh1-10u-15903	RV_9,036.05c pavatām āntarikṣyā //	pavatām āntarikṣyā 
SA_GV01_rvh1-10u-15904	RV_9,036.06a ā divas pṛṣṭham aśvayur gavyayuḥ soma rohasi /	ā divaḥ pṛṣṭham aśvayuḥ gavyayuḥ soma rohasi 
SA_GV01_rvh1-10u-15905	RV_9,036.06c vīrayuḥ śavasas pate //	vīrayuḥ śavasas pate 
SA_GV01_rvh1-10u-15906	RV_9,037.01a sa sutaḥ pītaye vṛṣā somaḥ pavitre arṣati /	sa sutaḥ pītaye vṛṣā somaḥ pavitre arṣati 
SA_GV01_rvh1-10u-15907	RV_9,037.01c vighnan rakṣāṃsi devayuḥ //	vighnan rakṣāṃsi devayuḥ 
SA_GV01_rvh1-10u-15908	RV_9,037.02a sa pavitre vicakṣaṇo harir arṣati dharṇasiḥ /	sa pavitre vicakṣaṇaḥ hariḥ arṣati dharṇasiḥ 
SA_GV01_rvh1-10u-15909	RV_9,037.02c abhi yoniṃ kanikradat //	abhi yonim kanikradat 
SA_GV01_rvh1-10u-15910	RV_9,037.03a sa vājī rocanā divaḥ pavamāno vi dhāvati /	sa vājī rocanā divaḥ pavamānaḥ vi dhāvati 
SA_GV01_rvh1-10u-15911	RV_9,037.03c rakṣohā vāram avyayam //	rakṣaḥ hā vāram avyayam 
SA_GV01_rvh1-10u-15912	RV_9,037.04a sa tritasyādhi sānavi pavamāno arocayat /	sa tritasya adhi sānavi pavamānaḥ arocayat 
SA_GV01_rvh1-10u-15913	RV_9,037.04c jāmibhiḥ sūryaṃ saha //	jāmibhiḥ sūryam saha 
SA_GV01_rvh1-10u-15914	RV_9,037.05a sa vṛtrahā vṛṣā suto varivovid adābhyaḥ /	sa vṛtra hā vṛṣā sutaḥ varivaḥ vid adābhyaḥ 
SA_GV01_rvh1-10u-15915	RV_9,037.05c somo vājam ivāsarat //	somaḥ vājam iva asarat 
SA_GV01_rvh1-10u-15916	RV_9,037.06a sa devaḥ kavineṣito 'bhi droṇāni dhāvati /	sa devaḥ kavinā iṣitaḥ bhi droṇāni dhāvati 
SA_GV01_rvh1-10u-15917	RV_9,037.06c indur indrāya maṃhanā //	induḥ indrāya maṃhanā 
SA_GV01_rvh1-10u-15918	RV_9,038.01a eṣa u sya vṛṣā ratho 'vyo vārebhir arṣati /	eṣaḥ u sya vṛṣā rathaḥ vyaḥ vārebhiḥ arṣati 
SA_GV01_rvh1-10u-15919	RV_9,038.01c gacchan vājaṃ sahasriṇam //	gacchan vājam sahasriṇam 
SA_GV01_rvh1-10u-15920	RV_9,038.02a etaṃ tritasya yoṣaṇo hariṃ hinvanty adribhiḥ /	etam tritasya yoṣaṇaḥ harim hinvanti adribhiḥ 
SA_GV01_rvh1-10u-15921	RV_9,038.02c indum indrāya pītaye //	indum indrāya pītaye 
SA_GV01_rvh1-10u-15922	RV_9,038.03a etaṃ tyaṃ harito daśa marmṛjyante apasyuvaḥ /	etam tyam haritaḥ daśa marmṛjyante apasyuvaḥ 
SA_GV01_rvh1-10u-15923	RV_9,038.03c yābhir madāya śumbhate //	yābhiḥ madāya śumbhate 
SA_GV01_rvh1-10u-15924	RV_9,038.04a eṣa sya mānuṣīṣv ā śyeno na vikṣu sīdati /	eṣa sya mānuṣīṣu ā śyenaḥ na vikṣu sīdati 
SA_GV01_rvh1-10u-15925	RV_9,038.04c gacchañ jāro na yoṣitam //	gaccham jāraḥ na yoṣitam 
SA_GV01_rvh1-10u-15926	RV_9,038.05a eṣa sya madyo raso 'va caṣṭe divaḥ śiśuḥ /	eṣa sya madyaḥ rasaḥ caṣṭe divaḥ śiśuḥ 
SA_GV01_rvh1-10u-15927	RV_9,038.05c ya indur vāram āviśat //	yaḥ induḥ vāram āviśat 
SA_GV01_rvh1-10u-15928	RV_9,038.06a eṣa sya pītaye suto harir arṣati dharṇasiḥ /	eṣa sya pītaye sutaḥ hariḥ arṣati dharṇasiḥ 
SA_GV01_rvh1-10u-15929	RV_9,038.06c krandan yonim abhi priyam //	krandan yonim abhi priyam 
SA_GV01_rvh1-10u-15930	RV_9,039.01a āśur arṣa bṛhanmate pari priyeṇa dhāmnā /	āśuḥ arṣa bṛhanmate pari priyeṇa dhāmnā 
SA_GV01_rvh1-10u-15931	RV_9,039.01c yatra devā iti bravan //	yatra devāḥ iti bravan 
SA_GV01_rvh1-10u-15932	RV_9,039.02a pariṣkṛṇvann aniṣkṛtaṃ janāya yātayann iṣaḥ /	pariṣkṛṇvan a niṣkṛtam janāya yātayan iṣaḥ 
SA_GV01_rvh1-10u-15933	RV_9,039.02c vṛṣṭiṃ divaḥ pari srava //	vṛṣṭim divaḥ pari srava 
SA_GV01_rvh1-10u-15934	RV_9,039.03a suta eti pavitra ā tviṣiṃ dadhāna ojasā /	sutaḥ eti pavitre ā tviṣim dadhānaḥ ojasā 
SA_GV01_rvh1-10u-15935	RV_9,039.03c vicakṣāṇo virocayan //	vicakṣāṇaḥ virocayan 
SA_GV01_rvh1-10u-15936	RV_9,039.04a ayaṃ sa yo divas pari raghuyāmā pavitra ā /	ayam sa yaḥ divaḥ pari raghu yāmā pavitre ā 
SA_GV01_rvh1-10u-15937	RV_9,039.04c sindhor ūrmā vy akṣarat //	sindhoḥ ūrmā vi akṣarat 
SA_GV01_rvh1-10u-15938	RV_9,039.05a āvivāsan parāvato atho arvāvataḥ sutaḥ /	āvivāsan parāvataḥ atho arvāvataḥ sutaḥ 
SA_GV01_rvh1-10u-15939	RV_9,039.05c indrāya sicyate madhu //	indrāya sicyate madhu 
SA_GV01_rvh1-10u-15940	RV_9,039.06a samīcīnā anūṣata hariṃ hinvanty adribhiḥ /	samīcīnāḥ anūṣata harim hinvanti adribhiḥ 
SA_GV01_rvh1-10u-15941	RV_9,039.06c yonāv ṛtasya sīdata //	yonau ṛtasya sīdata 
SA_GV01_rvh1-10u-15942	RV_9,040.01a punāno akramīd abhi viśvā mṛdho vicarṣaṇiḥ /	punānaḥ akramīt abhi viśvāḥ mṛdhaḥ vicarṣaṇiḥ 
SA_GV01_rvh1-10u-15943	RV_9,040.01c śumbhanti vipraṃ dhītibhiḥ //	śumbhanti vipram dhītibhiḥ 
SA_GV01_rvh1-10u-15944	RV_9,040.02a ā yonim aruṇo ruhad gamad indraṃ vṛṣā sutaḥ /	ā yonim aruṇaḥ ruhat gamat indram vṛṣā sutaḥ 
SA_GV01_rvh1-10u-15945	RV_9,040.02c dhruve sadasi sīdati //	dhruve sadasi sīdati 
SA_GV01_rvh1-10u-15946	RV_9,040.03a nū no rayim mahām indo 'smabhyaṃ soma viśvataḥ /	nu naḥ rayim mahām indo smabhyam soma viśvatas 
SA_GV01_rvh1-10u-15947	RV_9,040.03c ā pavasva sahasriṇam //	ā pavasva sahasriṇam 
SA_GV01_rvh1-10u-15948	RV_9,040.04a viśvā soma pavamāna dyumnānīndav ā bhara /	viśvā soma pavamāna dyumnāni indo ā bhara 
SA_GV01_rvh1-10u-15949	RV_9,040.04c vidāḥ sahasriṇīr iṣaḥ //	vidāḥ sahasriṇīḥ iṣaḥ 
SA_GV01_rvh1-10u-15950	RV_9,040.05a sa naḥ punāna ā bhara rayiṃ stotre suvīryam /	sa naḥ punānaḥ ā bhara rayim stotre su vīryam 
SA_GV01_rvh1-10u-15951	RV_9,040.05c jaritur vardhayā giraḥ //	jarituḥ vardhaya giraḥ 
SA_GV01_rvh1-10u-15952	RV_9,040.06a punāna indav ā bhara soma dvibarhasaṃ rayim /	punānaḥ indo ā bhara soma dvibarhasam rayim 
SA_GV01_rvh1-10u-15953	RV_9,040.06c vṛṣann indo na ukthyam //	vṛṣan indo naḥ ukthyam 
SA_GV01_rvh1-10u-15954	RV_9,041.01a pra ye gāvo na bhūrṇayas tveṣā ayāso akramuḥ /	pra ye gāvaḥ na bhūrṇayaḥ tveṣāḥ ayāsaḥ akramuḥ 
SA_GV01_rvh1-10u-15955	RV_9,041.01c ghnantaḥ kṛṣṇām apa tvacam //	ghnantaḥ kṛṣṇām apa tvacam 
SA_GV01_rvh1-10u-15956	RV_9,041.02a suvitasya manāmahe 'ti setuṃ durāvyam /	suvitasya manāmahe ti setum durāvyam 
SA_GV01_rvh1-10u-15957	RV_9,041.02c sāhvāṃso dasyum avratam //	sāhvāṃsaḥ dasyum avratam 
SA_GV01_rvh1-10u-15958	RV_9,041.03a śṛṇve vṛṣṭer iva svanaḥ pavamānasya śuṣmiṇaḥ /	śṛṇve vṛṣṭeḥ iva svanaḥ pavamānasya śuṣmiṇaḥ 
SA_GV01_rvh1-10u-15959	RV_9,041.03c caranti vidyuto divi //	caranti vidyutaḥ divi 
SA_GV01_rvh1-10u-15960	RV_9,041.04a ā pavasva mahīm iṣaṃ gomad indo hiraṇyavat /	ā pavasva mahīm iṣam gomat indo hiraṇyavat 
SA_GV01_rvh1-10u-15961	RV_9,041.04c aśvāvad vājavat sutaḥ //	aśvāvat vājavat sutaḥ 
SA_GV01_rvh1-10u-15962	RV_9,041.05a sa pavasva vicarṣaṇa ā mahī rodasī pṛṇa /	sa pavasva vicarṣaṇe ā mahī rodasī pṛṇa 
SA_GV01_rvh1-10u-15963	RV_9,041.05c uṣāḥ sūryo na raśmibhiḥ //	uṣāḥ sūryaḥ na raśmibhiḥ 
SA_GV01_rvh1-10u-15964	RV_9,041.06a pari ṇaḥ śarmayantyā dhārayā soma viśvataḥ /	pari naḥ śarmayantyā dhārayā soma viśvatas 
SA_GV01_rvh1-10u-15965	RV_9,041.06c sarā raseva viṣṭapam //	sara rasā iva viṣṭapam 
SA_GV01_rvh1-10u-15966	RV_9,042.01a janayan rocanā divo janayann apsu sūryam /	janayan rocanā divaḥ janayan apsu sūryam 
SA_GV01_rvh1-10u-15967	RV_9,042.01c vasāno gā apo hariḥ //	vasānaḥ gāḥ apaḥ hariḥ 
SA_GV01_rvh1-10u-15968	RV_9,042.02a eṣa pratnena manmanā devo devebhyas pari /	eṣa pratnena manmanā devaḥ devebhyaḥ pari 
SA_GV01_rvh1-10u-15969	RV_9,042.02c dhārayā pavate sutaḥ //	dhārayā pavate sutaḥ 
SA_GV01_rvh1-10u-15970	RV_9,042.03a vāvṛdhānāya tūrvaye pavante vājasātaye /	vāvṛdhānāya tūrvaye pavante vājasātaye 
SA_GV01_rvh1-10u-15971	RV_9,042.03c somāḥ sahasrapājasaḥ //	somāḥ sahasra pājasaḥ 
SA_GV01_rvh1-10u-15972	RV_9,042.04a duhānaḥ pratnam it payaḥ pavitre pari ṣicyate /	duhānaḥ pratnam id payaḥ pavitre pari sicyate 
SA_GV01_rvh1-10u-15973	RV_9,042.04c krandan devāṃ ajījanat //	krandan devān ajījanat 
SA_GV01_rvh1-10u-15974	RV_9,042.05a abhi viśvāni vāryābhi devāṃ ṛtāvṛdhaḥ /	abhi viśvāni vāryā abhi devān ṛtāvṛdhaḥ 
SA_GV01_rvh1-10u-15975	RV_9,042.05c somaḥ punāno arṣati //	somaḥ punānaḥ arṣati 
SA_GV01_rvh1-10u-15976	RV_9,042.06a goman naḥ soma vīravad aśvāvad vājavat sutaḥ /	gomat naḥ soma vīravat aśvāvat vājavat sutaḥ 
SA_GV01_rvh1-10u-15977	RV_9,042.06c pavasva bṛhatīr iṣaḥ //	pavasva bṛhatīḥ iṣaḥ 
SA_GV01_rvh1-10u-15978	RV_9,043.01a yo atya iva mṛjyate gobhir madāya haryataḥ /	yaḥ atyaḥ iva mṛjyate gobhiḥ madāya haryataḥ 
SA_GV01_rvh1-10u-15979	RV_9,043.01c taṃ gīrbhir vāsayāmasi //	tam gīrbhiḥ vāsayāmasi 
SA_GV01_rvh1-10u-15980	RV_9,043.02a taṃ no viśvā avasyuvo giraḥ śumbhanti pūrvathā /	tam naḥ viśvāḥ avasyuvaḥ giraḥ śumbhanti pūrvathā 
SA_GV01_rvh1-10u-15981	RV_9,043.02c indum indrāya pītaye //	indum indrāya pītaye 
SA_GV01_rvh1-10u-15982	RV_9,043.03a punāno yāti haryataḥ somo gīrbhiḥ pariṣkṛtaḥ /	punānaḥ yāti haryataḥ somaḥ gīrbhiḥ pariṣkṛtaḥ 
SA_GV01_rvh1-10u-15983	RV_9,043.03c viprasya medhyātitheḥ //	viprasya medhyātitheḥ 
SA_GV01_rvh1-10u-15984	RV_9,043.04a pavamāna vidā rayim asmabhyaṃ soma suśriyam /	pavamāna vida rayim asmabhyam soma su śriyam 
SA_GV01_rvh1-10u-15985	RV_9,043.04c indo sahasravarcasam //	indo sahasra varcasam 
SA_GV01_rvh1-10u-15986	RV_9,043.05a indur atyo na vājasṛt kanikranti pavitra ā /	induḥ atyaḥ na vāja sṛt kanikranti pavitre ā 
SA_GV01_rvh1-10u-15987	RV_9,043.05c yad akṣār ati devayuḥ //	yat akṣār ati devayuḥ 
SA_GV01_rvh1-10u-15988	RV_9,043.06a pavasva vājasātaye viprasya gṛṇato vṛdhe /	pavasva vājasātaye viprasya gṛṇataḥ vṛdhe 
SA_GV01_rvh1-10u-15989	RV_9,043.06c soma rāsva suvīryam //	soma rāsva su vīryam 
SA_GV01_rvh1-10u-15990	RV_9,044.01a pra ṇa indo mahe tana ūrmiṃ na bibhrad arṣasi /	pra naḥ indo mahe tane ūrmim na bibhrat arṣasi 
SA_GV01_rvh1-10u-15991	RV_9,044.01c abhi devāṃ ayāsyaḥ //	abhi devān ayāsyaḥ 
SA_GV01_rvh1-10u-15992	RV_9,044.02a matī juṣṭo dhiyā hitaḥ somo hinve parāvati /	matī juṣṭaḥ dhiyā hitaḥ somaḥ hinve parāvati 
SA_GV01_rvh1-10u-15993	RV_9,044.02c viprasya dhārayā kaviḥ //	viprasya dhārayā kaviḥ 
SA_GV01_rvh1-10u-15994	RV_9,044.03a ayaṃ deveṣu jāgṛviḥ suta eti pavitra ā /	ayam deveṣu jāgṛviḥ sutaḥ eti pavitre ā 
SA_GV01_rvh1-10u-15995	RV_9,044.03c somo yāti vicarṣaṇiḥ //	somaḥ yāti vicarṣaṇiḥ 
SA_GV01_rvh1-10u-15996	RV_9,044.04a sa naḥ pavasva vājayuś cakrāṇaś cārum adhvaram /	sa naḥ pavasva vājayuḥ cakrāṇaḥ cārum adhvaram 
SA_GV01_rvh1-10u-15997	RV_9,044.04c barhiṣmāṃ ā vivāsati //	barhiṣmān ā vivāsati 
SA_GV01_rvh1-10u-15998	RV_9,044.05a sa no bhagāya vāyave vipravīraḥ sadāvṛdhaḥ /	sa naḥ bhagāya vāyave vipra vīraḥ sadāvṛdhaḥ 
SA_GV01_rvh1-10u-15999	RV_9,044.05c somo deveṣv ā yamat //	somaḥ deveṣu ā yamat 
SA_GV01_rvh1-10u-16000	RV_9,044.06a sa no adya vasuttaye kratuvid gātuvittamaḥ /	sa naḥ adya vasuttaye kratu vid gātu vittamaḥ 
SA_GV01_rvh1-10u-16001	RV_9,044.06c vājaṃ jeṣi śravo bṛhat //	vājam jeṣi śravaḥ bṛhat 
SA_GV01_rvh1-10u-16002	RV_9,045.01a sa pavasva madāya kaṃ nṛcakṣā devavītaye /	sa pavasva madāya kam nṛ cakṣāḥ deva vītaye 
SA_GV01_rvh1-10u-16003	RV_9,045.01c indav indrāya pītaye //	indo indrāya pītaye 
SA_GV01_rvh1-10u-16004	RV_9,045.02a sa no arṣābhi dūtyaṃ tvam indrāya tośase /	sa naḥ arṣa abhi dūtyam tvam indrāya tośase 
SA_GV01_rvh1-10u-16005	RV_9,045.02c devān sakhibhya ā varam //	devān sakhibhyaḥ ā varam 
SA_GV01_rvh1-10u-16006	RV_9,045.03a uta tvām aruṇaṃ vayaṃ gobhir añjmo madāya kam /	uta tvām aruṇam vayam gobhiḥ añjmaḥ madāya kam 
SA_GV01_rvh1-10u-16007	RV_9,045.03c vi no rāye duro vṛdhi //	vi naḥ rāye duraḥ vṛdhi 
SA_GV01_rvh1-10u-16008	RV_9,045.04a aty ū pavitram akramīd vājī dhuraṃ na yāmani /	ati u pavitram akramīt vājī dhuram na yāmani 
SA_GV01_rvh1-10u-16009	RV_9,045.04c indur deveṣu patyate //	induḥ deveṣu patyate 
SA_GV01_rvh1-10u-16010	RV_9,045.05a sam ī sakhāyo asvaran vane krīḷantam atyavim /	sam ī sakhāyaḥ asvaran vane krīḍantam atyavim 
SA_GV01_rvh1-10u-16011	RV_9,045.05c induṃ nāvā anūṣata //	indum nāvāḥ anūṣata 
SA_GV01_rvh1-10u-16012	RV_9,045.06a tayā pavasva dhārayā yayā pīto vicakṣase /	tayā pavasva dhārayā yayā pītaḥ vicakṣase 
SA_GV01_rvh1-10u-16013	RV_9,045.06c indo stotre suvīryam //	indo stotre su vīryam 
SA_GV01_rvh1-10u-16014	RV_9,046.01a asṛgran devavītaye 'tyāsaḥ kṛtvyā iva /	asṛgran deva vītaye tyāsaḥ kṛtvyāḥ iva 
SA_GV01_rvh1-10u-16015	RV_9,046.01c kṣarantaḥ parvatāvṛdhaḥ //	kṣarantaḥ parvatāvṛdhaḥ 
SA_GV01_rvh1-10u-16016	RV_9,046.02a pariṣkṛtāsa indavo yoṣeva pitryāvatī /	pariṣkṛtāsaḥ indavaḥ yoṣā iva pitryāvatī 
SA_GV01_rvh1-10u-16017	RV_9,046.02c vāyuṃ somā asṛkṣata //	vāyum somāḥ asṛkṣata 
SA_GV01_rvh1-10u-16018	RV_9,046.03a ete somāsa indavaḥ prayasvantaś camū sutāḥ /	ete somāsaḥ indavaḥ prayasvantaḥ camū sutāḥ 
SA_GV01_rvh1-10u-16019	RV_9,046.03c indraṃ vardhanti karmabhiḥ //	indram vardhanti karmabhiḥ 
SA_GV01_rvh1-10u-16020	RV_9,046.04a ā dhāvatā suhastyaḥ śukrā gṛbhṇīta manthinā /	ā dhāvata suhastyaḥ śukrāḥ gṛbhṇīta manthinā 
SA_GV01_rvh1-10u-16021	RV_9,046.04c gobhiḥ śrīṇīta matsaram //	gobhiḥ śrīṇīta matsaram 
SA_GV01_rvh1-10u-16022	RV_9,046.05a sa pavasva dhanañjaya prayantā rādhaso mahaḥ /	sa pavasva dhanañjaya prayantā rādhasaḥ mahaḥ 
SA_GV01_rvh1-10u-16023	RV_9,046.05c asmabhyaṃ soma gātuvit //	asmabhyam soma gātu vid 
SA_GV01_rvh1-10u-16024	RV_9,046.06a etam mṛjanti marjyam pavamānaṃ daśa kṣipaḥ /	etam mṛjanti marjyam pavamānam daśa kṣipaḥ 
SA_GV01_rvh1-10u-16025	RV_9,046.06c indrāya matsaram madam //	indrāya matsaram madam 
SA_GV01_rvh1-10u-16026	RV_9,047.01a ayā somaḥ sukṛtyayā mahaś cid abhy avardhata /	ayā somaḥ su kṛtyayā mahaḥ cit abhī avardhata 
SA_GV01_rvh1-10u-16027	RV_9,047.01c mandāna ud vṛṣāyate //	mandānaḥ ud vṛṣāyate 
SA_GV01_rvh1-10u-16028	RV_9,047.02a kṛtānīd asya kartvā cetante dasyutarhaṇā /	kṛtāni id asya kartvā cetante dasyu tarhaṇā 
SA_GV01_rvh1-10u-16029	RV_9,047.02c ṛṇā ca dhṛṣṇuś cayate //	ṛṇā ca dhṛṣṇuḥ cayate 
SA_GV01_rvh1-10u-16030	RV_9,047.03a āt soma indriyo raso vajraḥ sahasrasā bhuvat /	āt somaḥ indriyaḥ rasaḥ vajraḥ sahasra sāḥ bhuvat 
SA_GV01_rvh1-10u-16031	RV_9,047.03c ukthaṃ yad asya jāyate //	uktham yat asya jāyate 
SA_GV01_rvh1-10u-16032	RV_9,047.04a svayaṃ kavir vidhartari viprāya ratnam icchati /	svayam kaviḥ vidhartari viprāya ratnam icchati 
SA_GV01_rvh1-10u-16033	RV_9,047.04c yadī marmṛjyate dhiyaḥ //	yadī marmṛjyate dhiyaḥ 
SA_GV01_rvh1-10u-16034	RV_9,047.05a siṣāsatū rayīṇāṃ vājeṣv arvatām iva /	siṣāsatuḥ rayīṇām vājeṣu arvatām iva 
SA_GV01_rvh1-10u-16035	RV_9,047.05c bhareṣu jigyuṣām asi //	bhareṣu jigyuṣām asi 
SA_GV01_rvh1-10u-16036	RV_9,048.01a taṃ tvā nṛmṇāni bibhrataṃ sadhastheṣu maho divaḥ /	tam tvā nṛmṇāni bibhratam sadhastheṣu mahaḥ divaḥ 
SA_GV01_rvh1-10u-16037	RV_9,048.01c cāruṃ sukṛtyayemahe //	cārum su kṛtyayā īmahe 
SA_GV01_rvh1-10u-16038	RV_9,048.02a saṃvṛktadhṛṣṇum ukthyam mahāmahivratam madam /	saṃvṛkta dhṛṣṇum ukthyam mahā mahi vratam madam 
SA_GV01_rvh1-10u-16039	RV_9,048.02c śatam puro rurukṣaṇim //	śatam puraḥ rurukṣaṇim 
SA_GV01_rvh1-10u-16040	RV_9,048.03a atas tvā rayim abhi rājānaṃ sukrato divaḥ /	atas tvā rayim abhi rājānam su krato divaḥ 
SA_GV01_rvh1-10u-16041	RV_9,048.03c suparṇo avyathir bharat //	suparṇaḥ avyathiḥ bharat 
SA_GV01_rvh1-10u-16042	RV_9,048.04a viśvasmā it svar dṛśe sādhāraṇaṃ rajasturam /	viśvasmai id svar dṛśe sādhāraṇam rajasturam 
SA_GV01_rvh1-10u-16043	RV_9,048.04c gopām ṛtasya vir bharat //	gopām ṛtasya viḥ bharat 
SA_GV01_rvh1-10u-16044	RV_9,048.05a adhā hinvāna indriyaṃ jyāyo mahitvam ānaśe /	adhā hinvānaḥ indriyam jyāyaḥ mahi tvam ānaśe 
SA_GV01_rvh1-10u-16045	RV_9,048.05c abhiṣṭikṛd vicarṣaṇiḥ //	abhiṣṭi kṛt vicarṣaṇiḥ 
SA_GV01_rvh1-10u-16046	RV_9,049.01a pavasva vṛṣṭim ā su no 'pām ūrmiṃ divas pari /	pavasva vṛṣṭim ā su naḥ pām ūrmim divaḥ pari 
SA_GV01_rvh1-10u-16047	RV_9,049.01c ayakṣmā bṛhatīr iṣaḥ //	ayakṣmāḥ bṛhatīḥ iṣaḥ 
SA_GV01_rvh1-10u-16048	RV_9,049.02a tayā pavasva dhārayā yayā gāva ihāgaman /	tayā pavasva dhārayā yayā gāvaḥ iha agaman 
SA_GV01_rvh1-10u-16049	RV_9,049.02c janyāsa upa no gṛham //	janyāsaḥ upa naḥ gṛham 
SA_GV01_rvh1-10u-16050	RV_9,049.03a ghṛtam pavasva dhārayā yajñeṣu devavītamaḥ /	ghṛtam pavasva dhārayā yajñeṣu deva vītamaḥ 
SA_GV01_rvh1-10u-16051	RV_9,049.03c asmabhyaṃ vṛṣṭim ā pava //	asmabhyam vṛṣṭim ā pava 
SA_GV01_rvh1-10u-16052	RV_9,049.04a sa na ūrje vy avyayam pavitraṃ dhāva dhārayā /	sa naḥ ūrje vi avyayam pavitram dhāva dhārayā 
SA_GV01_rvh1-10u-16053	RV_9,049.04c devāsaḥ śṛṇavan hi kam //	devāsaḥ śṛṇavan hi kam 
SA_GV01_rvh1-10u-16054	RV_9,049.05a pavamāno asiṣyadad rakṣāṃsy apajaṅghanat /	pavamānaḥ asiṣyadat rakṣāṃsi apajaṅghanat 
SA_GV01_rvh1-10u-16055	RV_9,049.05c pratnavad rocayan rucaḥ //	pratna vat rocayan rucaḥ 
SA_GV01_rvh1-10u-16056	RV_9,050.01a ut te śuṣmāsa īrate sindhor ūrmer iva svanaḥ /	ud te śuṣmāsaḥ īrate sindhoḥ ūrmeḥ iva svanaḥ 
SA_GV01_rvh1-10u-16057	RV_9,050.01c vāṇasya codayā pavim //	vāṇasya codaya pavim 
SA_GV01_rvh1-10u-16058	RV_9,050.02a prasave ta ud īrate tisro vāco makhasyuvaḥ /	prasave te ud īrate tisraḥ vācaḥ makhasyuvaḥ 
SA_GV01_rvh1-10u-16059	RV_9,050.02c yad avya eṣi sānavi //	yat avye eṣi sānavi 
SA_GV01_rvh1-10u-16060	RV_9,050.03a avyo vāre pari priyaṃ hariṃ hinvanty adribhiḥ /	avyaḥ vāre pari priyam harim hinvanti adribhiḥ 
SA_GV01_rvh1-10u-16061	RV_9,050.03c pavamānam madhuścutam //	pavamānam madhuścutam 
SA_GV01_rvh1-10u-16062	RV_9,050.04a ā pavasva madintama pavitraṃ dhārayā kave /	ā pavasva madintama pavitram dhārayā kave 
SA_GV01_rvh1-10u-16063	RV_9,050.04c arkasya yonim āsadam //	arkasya yonim āsadam 
SA_GV01_rvh1-10u-16064	RV_9,050.05a sa pavasva madintama gobhir añjāno aktubhiḥ /	sa pavasva madintama gobhiḥ añjānaḥ aktubhiḥ 
SA_GV01_rvh1-10u-16065	RV_9,050.05c indav indrāya pītaye //	indo indrāya pītaye 
SA_GV01_rvh1-10u-16066	RV_9,051.01a adhvaryo adribhiḥ sutaṃ somam pavitra ā sṛja /	adhvaryo adribhiḥ sutam somam pavitre ā sṛja 
SA_GV01_rvh1-10u-16067	RV_9,051.01c punīhīndrāya pātave //	punīhi indrāya pātave 
SA_GV01_rvh1-10u-16068	RV_9,051.02a divaḥ pīyūṣam uttamaṃ somam indrāya vajriṇe /	divaḥ pīyūṣam uttamam somam indrāya vajriṇe 
SA_GV01_rvh1-10u-16069	RV_9,051.02c sunotā madhumattamam //	sunota madhumattamam 
SA_GV01_rvh1-10u-16070	RV_9,051.03a tava tya indo andhaso devā madhor vy aśnate /	tava tye indo andhasaḥ devāḥ madhoḥ vi aśnate 
SA_GV01_rvh1-10u-16071	RV_9,051.03c pavamānasya marutaḥ //	pavamānasya marutaḥ 
SA_GV01_rvh1-10u-16072	RV_9,051.04a tvaṃ hi soma vardhayan suto madāya bhūrṇaye /	tvam hi soma vardhayan sutaḥ madāya bhūrṇaye 
SA_GV01_rvh1-10u-16073	RV_9,051.04c vṛṣan stotāram ūtaye //	vṛṣan stotāram ūtaye 
SA_GV01_rvh1-10u-16074	RV_9,051.05a abhy arṣa vicakṣaṇa pavitraṃ dhārayā sutaḥ /	abhi arṣa vicakṣaṇa pavitram dhārayā sutaḥ 
SA_GV01_rvh1-10u-16075	RV_9,051.05c abhi vājam uta śravaḥ //	abhi vājam uta śravaḥ 
SA_GV01_rvh1-10u-16076	RV_9,052.01a pari dyukṣaḥ sanadrayir bharad vājaṃ no andhasā /	pari dyukṣaḥ sanat rayiḥ bharat vājam naḥ andhasā 
SA_GV01_rvh1-10u-16077	RV_9,052.01c suvāno arṣa pavitra ā //	suvānaḥ arṣa pavitre ā 
SA_GV01_rvh1-10u-16078	RV_9,052.02a tava pratnebhir adhvabhir avyo vāre pari priyaḥ /	tava pratnebhiḥ adhvabhiḥ avyaḥ vāre pari priyaḥ 
SA_GV01_rvh1-10u-16079	RV_9,052.02c sahasradhāro yāt tanā //	sahasra dhāraḥ yāt tanā 
SA_GV01_rvh1-10u-16080	RV_9,052.03a carur na yas tam īṅkhayendo na dānam īṅkhaya /	caruḥ na yaḥ tam īṅkhaya indo na dānam īṅkhaya 
SA_GV01_rvh1-10u-16081	RV_9,052.03c vadhair vadhasnav īṅkhaya //	vadhaiḥ vadhasno īṅkhaya 
SA_GV01_rvh1-10u-16082	RV_9,052.04a ni śuṣmam indav eṣām puruhūta janānām /	ni śuṣmam indo eṣām puru hūta janānām 
SA_GV01_rvh1-10u-16083	RV_9,052.04c yo asmāṃ ādideśati //	yaḥ asmān ādideśati 
SA_GV01_rvh1-10u-16084	RV_9,052.05a śataṃ na inda ūtibhiḥ sahasraṃ vā śucīnām /	śatam naḥ indo ūtibhiḥ sahasram vā śucīnām 
SA_GV01_rvh1-10u-16085	RV_9,052.05c pavasva maṃhayadrayiḥ //	pavasva maṃhayat rayiḥ 
SA_GV01_rvh1-10u-16086	RV_9,053.01a ut te śuṣmāso asthū rakṣo bhindanto adrivaḥ /	ud te śuṣmāsaḥ asthuḥ rakṣaḥ bhindantaḥ adrivas 
SA_GV01_rvh1-10u-16087	RV_9,053.01c nudasva yāḥ parispṛdhaḥ //	nudasva yāḥ parispṛdhaḥ 
SA_GV01_rvh1-10u-16088	RV_9,053.02a ayā nijaghnir ojasā rathasaṃge dhane hite /	ayā nijaghniḥ ojasā ratha saṃge dhane hite 
SA_GV01_rvh1-10u-16089	RV_9,053.02c stavā abibhyuṣā hṛdā //	stavā a bibhyuṣā hṛdā 
SA_GV01_rvh1-10u-16090	RV_9,053.03a asya vratāni nādhṛṣe pavamānasya dūḍhyā /	asya vratāni na ādhṛṣe pavamānasya dūḍhyā 
SA_GV01_rvh1-10u-16091	RV_9,053.03c ruja yas tvā pṛtanyati //	ruja yaḥ tvā pṛtanyati 
SA_GV01_rvh1-10u-16092	RV_9,053.04a taṃ hinvanti madacyutaṃ hariṃ nadīṣu vājinam /	tam hinvanti mada cyutam harim nadīṣu vājinam 
SA_GV01_rvh1-10u-16093	RV_9,053.04c indum indrāya matsaram //	indum indrāya matsaram 
SA_GV01_rvh1-10u-16094	RV_9,054.01a asya pratnām anu dyutaṃ śukraṃ duduhre ahrayaḥ /	asya pratnām anu dyutam śukram duduhre ahrayaḥ 
SA_GV01_rvh1-10u-16095	RV_9,054.01c payaḥ sahasrasām ṛṣim //	payaḥ sahasra sām ṛṣim 
SA_GV01_rvh1-10u-16096	RV_9,054.02a ayaṃ sūrya ivopadṛg ayaṃ sarāṃsi dhāvati /	ayam sūryaḥ iva upadṛś ayam sarāṃsi dhāvati 
SA_GV01_rvh1-10u-16097	RV_9,054.02c sapta pravata ā divam //	sapta pravataḥ ā divam 
SA_GV01_rvh1-10u-16098	RV_9,054.03a ayaṃ viśvāni tiṣṭhati punāno bhuvanopari /	ayam viśvāni tiṣṭhati punānaḥ bhuvana upari 
SA_GV01_rvh1-10u-16099	RV_9,054.03c somo devo na sūryaḥ //	somaḥ devaḥ na sūryaḥ 
SA_GV01_rvh1-10u-16100	RV_9,054.04a pari ṇo devavītaye vājāṃ arṣasi gomataḥ /	pari naḥ deva vītaye vājān arṣasi gomataḥ 
SA_GV01_rvh1-10u-16101	RV_9,054.04c punāna indav indrayuḥ //	punānaḥ indo indrayuḥ 
SA_GV01_rvh1-10u-16102	RV_9,055.01a yavaṃ-yavaṃ no andhasā puṣṭam-puṣṭam pari srava /	yavam yavam naḥ andhasā puṣṭam puṣṭam pari srava 
SA_GV01_rvh1-10u-16103	RV_9,055.01c soma viśvā ca saubhagā //	soma viśvā ca saubhagā 
SA_GV01_rvh1-10u-16104	RV_9,055.02a indo yathā tava stavo yathā te jātam andhasaḥ /	indo yathā tava stavaḥ yathā te jātam andhasaḥ 
SA_GV01_rvh1-10u-16105	RV_9,055.02c ni barhiṣi priye sadaḥ //	ni barhiṣi priye sadaḥ 
SA_GV01_rvh1-10u-16106	RV_9,055.03a uta no govid aśvavit pavasva somāndhasā /	uta naḥ go vid aśva vid pavasva soma andhasā 
SA_GV01_rvh1-10u-16107	RV_9,055.03c makṣūtamebhir ahabhiḥ //	makṣūtamebhiḥ ahabhiḥ 
SA_GV01_rvh1-10u-16108	RV_9,055.04a yo jināti na jīyate hanti śatrum abhītya /	yaḥ jināti na jīyate hanti śatrum abhītya 
SA_GV01_rvh1-10u-16109	RV_9,055.04c sa pavasva sahasrajit //	sa pavasva sahasra jit 
SA_GV01_rvh1-10u-16110	RV_9,056.01a pari soma ṛtam bṛhad āśuḥ pavitre arṣati /	pari somaḥ ṛtam bṛhat āśuḥ pavitre arṣati 
SA_GV01_rvh1-10u-16111	RV_9,056.01c vighnan rakṣāṃsi devayuḥ //	vighnan rakṣāṃsi devayuḥ 
SA_GV01_rvh1-10u-16112	RV_9,056.02a yat somo vājam arṣati śataṃ dhārā apasyuvaḥ /	yat somaḥ vājam arṣati śatam dhārāḥ apasyuvaḥ 
SA_GV01_rvh1-10u-16113	RV_9,056.02c indrasya sakhyam āviśan //	indrasya sakhyam āviśan 
SA_GV01_rvh1-10u-16114	RV_9,056.03a abhi tvā yoṣaṇo daśa jāraṃ na kanyānūṣata /	abhi tvā yoṣaṇaḥ daśa jāram na kanyā anūṣata 
SA_GV01_rvh1-10u-16115	RV_9,056.03c mṛjyase soma sātaye //	mṛjyase soma sātaye 
SA_GV01_rvh1-10u-16116	RV_9,056.04a tvam indrāya viṣṇave svādur indo pari srava /	tvam indrāya viṣṇave svāduḥ indo pari srava 
SA_GV01_rvh1-10u-16117	RV_9,056.04c nṝn stotṝn pāhy aṃhasaḥ //	nṝn stotṝn pāhi aṃhasaḥ 
SA_GV01_rvh1-10u-16118	RV_9,057.01a pra te dhārā asaścato divo na yanti vṛṣṭayaḥ /	pra te dhārāḥ asaścataḥ divaḥ na yanti vṛṣṭayaḥ 
SA_GV01_rvh1-10u-16119	RV_9,057.01c acchā vājaṃ sahasriṇam //	acchā vājam sahasriṇam 
SA_GV01_rvh1-10u-16120	RV_9,057.02a abhi priyāṇi kāvyā viśvā cakṣāṇo arṣati /	abhi priyāṇi kāvyā viśvā cakṣāṇaḥ arṣati 
SA_GV01_rvh1-10u-16121	RV_9,057.02c haris tuñjāna āyudhā //	hariḥ tuñjānaḥ āyudhā 
SA_GV01_rvh1-10u-16122	RV_9,057.03a sa marmṛjāna āyubhir ibho rājeva suvrataḥ /	sa marmṛjānaḥ āyubhiḥ ibhaḥ rājā iva suvrataḥ 
SA_GV01_rvh1-10u-16123	RV_9,057.03c śyeno na vaṃsu ṣīdati //	śyenaḥ na sīdati 
SA_GV01_rvh1-10u-16124	RV_9,057.04a sa no viśvā divo vasūto pṛthivyā adhi /	sa naḥ viśvā divaḥ pṛthivyāḥ adhi 
SA_GV01_rvh1-10u-16125	RV_9,057.04c punāna indav ā bhara //	punānaḥ indo ā bhara 
SA_GV01_rvh1-10u-16126	RV_9,058.01a tarat sa mandī dhāvati dhārā sutasyāndhasaḥ /	tarat sa mandī dhāvati dhārā sutasya andhasaḥ 
SA_GV01_rvh1-10u-16127	RV_9,058.01c tarat sa mandī dhāvati //	tarat sa mandī dhāvati 
SA_GV01_rvh1-10u-16128	RV_9,058.02a usrā veda vasūnām martasya devy avasaḥ /	usrā veda vasūnām martasya devī avasaḥ 
SA_GV01_rvh1-10u-16129	RV_9,058.02c tarat sa mandī dhāvati //	tarat sa mandī dhāvati 
SA_GV01_rvh1-10u-16130	RV_9,058.03a dhvasrayoḥ puruṣantyor ā sahasrāṇi dadmahe /	dhvasrayoḥ puruṣantyoḥ ā sahasrāṇi dadmahe 
SA_GV01_rvh1-10u-16131	RV_9,058.03c tarat sa mandī dhāvati //	tarat sa mandī dhāvati 
SA_GV01_rvh1-10u-16132	RV_9,058.04a ā yayos triṃśataṃ tanā sahasrāṇi ca dadmahe /	ā yayoḥ triṃśatam tanā sahasrāṇi ca dadmahe 
SA_GV01_rvh1-10u-16133	RV_9,058.04c tarat sa mandī dhāvati //	tarat sa mandī dhāvati 
SA_GV01_rvh1-10u-16134	RV_9,059.01a pavasva gojid aśvajid viśvajit soma raṇyajit /	pavasva go jit aśva jit viśva jit soma raṇya jit 
SA_GV01_rvh1-10u-16135	RV_9,059.01c prajāvad ratnam ā bhara //	prajāvat ratnam ā bhara 
SA_GV01_rvh1-10u-16136	RV_9,059.02a pavasvādbhyo adābhyaḥ pavasvauṣadhībhyaḥ /	pavasva adbhyaḥ adābhyaḥ pavasva oṣadhībhyaḥ 
SA_GV01_rvh1-10u-16137	RV_9,059.02c pavasva dhiṣaṇābhyaḥ //	pavasva dhiṣaṇābhyaḥ 
SA_GV01_rvh1-10u-16138	RV_9,059.03a tvaṃ soma pavamāno viśvāni duritā tara /	tvam soma pavamānaḥ viśvāni duritā tara 
SA_GV01_rvh1-10u-16139	RV_9,059.03c kaviḥ sīda ni barhiṣi //	kaviḥ sīda ni barhiṣi 
SA_GV01_rvh1-10u-16140	RV_9,059.04a pavamāna svar vido jāyamāno 'bhavo mahān /	pavamāna svar vidaḥ jāyamānaḥ bhavaḥ mahān 
SA_GV01_rvh1-10u-16141	RV_9,059.04c indo viśvāṃ abhīd asi //	indo viśvān abhi id asi 
SA_GV01_rvh1-10u-16142	RV_9,060.01a pra gāyatreṇa gāyata pavamānaṃ vicarṣaṇim /	pra gāyatreṇa gāyata pavamānam vicarṣaṇim 
SA_GV01_rvh1-10u-16143	RV_9,060.01c induṃ sahasracakṣasam //	indum sahasra cakṣasam 
SA_GV01_rvh1-10u-16144	RV_9,060.02a taṃ tvā sahasracakṣasam atho sahasrabharṇasam /	tam tvā sahasra cakṣasam atha u sahasrabharṇasam 
SA_GV01_rvh1-10u-16145	RV_9,060.02c ati vāram apāviṣuḥ //	ati vāram apāviṣuḥ 
SA_GV01_rvh1-10u-16146	RV_9,060.03a ati vārān pavamāno asiṣyadat kalaśāṃ abhi dhāvati /	ati vārān pavamānaḥ asiṣyadat kalaśām abhi dhāvati 
SA_GV01_rvh1-10u-16147	RV_9,060.03c indrasya hārdy āviśan //	indrasya hārdi āviśan 
SA_GV01_rvh1-10u-16148	RV_9,060.04a indrasya soma rādhase śam pavasva vicarṣaṇe /	indrasya soma rādhase śam pavasva vicarṣaṇe 
SA_GV01_rvh1-10u-16149	RV_9,060.04c prajāvad reta ā bhara //	prajāvat retaḥ ā bhara 
SA_GV01_rvh1-10u-16150	RV_9,061.01a ayā vītī pari srava yas ta indo madeṣv ā /	ayā vītī pari srava yaḥ te indo madeṣu ā 
SA_GV01_rvh1-10u-16151	RV_9,061.01c avāhan navatīr nava //	avāhan navatīḥ nava 
SA_GV01_rvh1-10u-16152	RV_9,061.02a puraḥ sadya itthādhiye divodāsāya śambaram /	puras sadyas itthā dhiye divodāsāya śambaram 
SA_GV01_rvh1-10u-16153	RV_9,061.02c adha tyaṃ turvaśaṃ yadum //	adha tyam turvaśam yadum 
SA_GV01_rvh1-10u-16154	RV_9,061.03a pari ṇo aśvam aśvavid gomad indo hiraṇyavat /	pari naḥ aśvam aśva vid gomat indo hiraṇyavat 
SA_GV01_rvh1-10u-16155	RV_9,061.03c kṣarā sahasriṇīr iṣaḥ //	kṣara sahasriṇīḥ iṣaḥ 
SA_GV01_rvh1-10u-16156	RV_9,061.04a pavamānasya te vayam pavitram abhyundataḥ /	pavamānasya te vayam pavitram abhyundataḥ 
SA_GV01_rvh1-10u-16157	RV_9,061.04c sakhitvam ā vṛṇīmahe //	sakhi tvam ā vṛṇīmahe 
SA_GV01_rvh1-10u-16158	RV_9,061.05a ye te pavitram ūrmayo 'bhikṣaranti dhārayā /	ye te pavitram ūrmayaḥ bhikṣaranti dhārayā 
SA_GV01_rvh1-10u-16159	RV_9,061.05c tebhir naḥ soma mṛḷaya //	tebhiḥ naḥ soma mṛḍaya 
SA_GV01_rvh1-10u-16160	RV_9,061.06a sa naḥ punāna ā bhara rayiṃ vīravatīm iṣam /	sa naḥ punānaḥ ā bhara rayim vīravatīm iṣam 
SA_GV01_rvh1-10u-16161	RV_9,061.06c īśānaḥ soma viśvataḥ //	īśānaḥ soma viśvatas 
SA_GV01_rvh1-10u-16162	RV_9,061.07a etam u tyaṃ daśa kṣipo mṛjanti sindhumātaram /	etam u tyam daśa kṣipaḥ mṛjanti sindhu mātaram 
SA_GV01_rvh1-10u-16163	RV_9,061.07c sam ādityebhir akhyata //	sam ādityebhiḥ akhyata 
SA_GV01_rvh1-10u-16164	RV_9,061.08a sam indreṇota vāyunā suta eti pavitra ā /	sam indreṇa uta vāyunā sutaḥ eti pavitre ā 
SA_GV01_rvh1-10u-16165	RV_9,061.08c saṃ sūryasya raśmibhiḥ //	sam sūryasya raśmibhiḥ 
SA_GV01_rvh1-10u-16166	RV_9,061.09a sa no bhagāya vāyave pūṣṇe pavasva madhumān /	sa naḥ bhagāya vāyave pūṣṇe pavasva madhumān 
SA_GV01_rvh1-10u-16167	RV_9,061.09c cārur mitre varuṇe ca //	cāruḥ mitre varuṇe ca 
SA_GV01_rvh1-10u-16168	RV_9,061.10a uccā te jātam andhaso divi ṣad bhūmy ā dade /	uccā te jātam andhasaḥ divi sat bhūmī ā dade 
SA_GV01_rvh1-10u-16169	RV_9,061.10c ugraṃ śarma mahi śravaḥ //	ugram śarma mahi śravaḥ 
SA_GV01_rvh1-10u-16170	RV_9,061.11a enā viśvāny arya ā dyumnāni mānuṣāṇām /	enā viśvāni aryaḥ ā dyumnāni mānuṣāṇām 
SA_GV01_rvh1-10u-16171	RV_9,061.11c siṣāsanto vanāmahe //	siṣāsantaḥ vanāmahe 
SA_GV01_rvh1-10u-16172	RV_9,061.12a sa na indrāya yajyave varuṇāya marudbhyaḥ /	sa naḥ indrāya yajyave varuṇāya marudbhyaḥ 
SA_GV01_rvh1-10u-16173	RV_9,061.12c varivovit pari srava //	varivaḥ vid pari srava 
SA_GV01_rvh1-10u-16174	RV_9,061.13a upo ṣu jātam apturaṃ gobhir bhaṅgam pariṣkṛtam /	upa u su jātam ap turam gobhiḥ bhaṅgam pariṣkṛtam 
SA_GV01_rvh1-10u-16175	RV_9,061.13c induṃ devā ayāsiṣuḥ //	indum devāḥ ayāsiṣuḥ 
SA_GV01_rvh1-10u-16176	RV_9,061.14a tam id vardhantu no giro vatsaṃ saṃśiśvarīr iva /	tam id vardhantu naḥ giraḥ vatsam saṃśiśvarīḥ iva 
SA_GV01_rvh1-10u-16177	RV_9,061.14c ya indrasya hṛdaṃsaniḥ //	yaḥ indrasya hṛdaṃsaniḥ 
SA_GV01_rvh1-10u-16178	RV_9,061.15a arṣā ṇaḥ soma śaṃ gave dhukṣasva pipyuṣīm iṣam /	arṣa naḥ soma śam gave dhukṣasva pipyuṣīm iṣam 
SA_GV01_rvh1-10u-16179	RV_9,061.15c vardhā samudram ukthyam //	vardha samudram ukthyam 
SA_GV01_rvh1-10u-16180	RV_9,061.16a pavamāno ajījanad divaś citraṃ na tanyatum /	pavamānaḥ ajījanat divaḥ citram na tanyatum 
SA_GV01_rvh1-10u-16181	RV_9,061.16c jyotir vaiśvānaram bṛhat //	jyotiḥ vaiśvānaram bṛhat 
SA_GV01_rvh1-10u-16182	RV_9,061.17a pavamānasya te raso mado rājann aducchunaḥ /	pavamānasya te rasaḥ madaḥ rājan aducchunaḥ 
SA_GV01_rvh1-10u-16183	RV_9,061.17c vi vāram avyam arṣati //	vi vāram avyam arṣati 
SA_GV01_rvh1-10u-16184	RV_9,061.18a pavamāna rasas tava dakṣo vi rājati dyumān /	pavamāna rasaḥ tava dakṣaḥ vi rājati dyumān 
SA_GV01_rvh1-10u-16185	RV_9,061.18c jyotir viśvaṃ svar dṛśe //	jyotiḥ viśvam svar dṛśe 
SA_GV01_rvh1-10u-16186	RV_9,061.19a yas te mado vareṇyas tenā pavasvāndhasā /	yaḥ te madaḥ vareṇyaḥ tena pavasva andhasā 
SA_GV01_rvh1-10u-16187	RV_9,061.19c devāvīr aghaśaṃsahā //	devāvīḥ agha śaṃsa hā 
SA_GV01_rvh1-10u-16188	RV_9,061.20a jaghnir vṛtram amitriyaṃ sasnir vājaṃ dive-dive /	jaghniḥ vṛtram amitriyam sasniḥ vājam dive dive 
SA_GV01_rvh1-10u-16189	RV_9,061.20c goṣā u aśvasā asi //	go sāḥ u aśva sāḥ asi 
SA_GV01_rvh1-10u-16190	RV_9,061.21a sammiślo aruṣo bhava sūpasthābhir na dhenubhiḥ /	sammiślaḥ aruṣaḥ bhava su upasthābhiḥ na dhenubhiḥ 
SA_GV01_rvh1-10u-16191	RV_9,061.21c sīdañ chyeno na yonim ā //	sīdam śyenaḥ na yonim ā 
SA_GV01_rvh1-10u-16192	RV_9,061.22a sa pavasva ya āvithendraṃ vṛtrāya hantave /	sa pavasva yaḥ āvitha indram vṛtrāya hantave 
SA_GV01_rvh1-10u-16193	RV_9,061.22c vavrivāṃsam mahīr apaḥ //	vavrivāṃsam mahīḥ apaḥ 
SA_GV01_rvh1-10u-16194	RV_9,061.23a suvīrāso vayaṃ dhanā jayema soma mīḍhvaḥ /	su vīrāsaḥ vayam dhanā jayema soma mīḍhvaḥ 
SA_GV01_rvh1-10u-16195	RV_9,061.23c punāno vardha no giraḥ //	punānaḥ vardha naḥ giraḥ 
SA_GV01_rvh1-10u-16196	RV_9,061.24a tvotāsas tavāvasā syāma vanvanta āmuraḥ /	tvotāsaḥ tava avasā syāma vanvantaḥ āmuraḥ 
SA_GV01_rvh1-10u-16197	RV_9,061.24c soma vrateṣu jāgṛhi //	soma vrateṣu jāgṛhi 
SA_GV01_rvh1-10u-16198	RV_9,061.25a apaghnan pavate mṛdho 'pa somo arāvṇaḥ /	apaghnan pavate mṛdhaḥ pa somaḥ arāvṇaḥ 
SA_GV01_rvh1-10u-16199	RV_9,061.25c gacchann indrasya niṣkṛtam //	gacchan indrasya niṣkṛtam 
SA_GV01_rvh1-10u-16200	RV_9,061.26a maho no rāya ā bhara pavamāna jahī mṛdhaḥ /	mahaḥ naḥ rāyaḥ ā bhara pavamāna jahi mṛdhaḥ 
SA_GV01_rvh1-10u-16201	RV_9,061.26c rāsvendo vīravad yaśaḥ //	rāsvā indo vīravat yaśaḥ 
SA_GV01_rvh1-10u-16202	RV_9,061.27a na tvā śataṃ cana hruto rādho ditsantam ā minan /	na tvā śatam cana hrutaḥ rādhaḥ ditsantam ā minan 
SA_GV01_rvh1-10u-16203	RV_9,061.27c yat punāno makhasyase //	yat punānaḥ makhasyase 
SA_GV01_rvh1-10u-16204	RV_9,061.28a pavasvendo vṛṣā sutaḥ kṛdhī no yaśaso jane /	pavasva indo vṛṣā sutaḥ kṛdhī naḥ yaśasaḥ jane 
SA_GV01_rvh1-10u-16205	RV_9,061.28c viśvā apa dviṣo jahi //	viśvāḥ apa dviṣaḥ jahi 
SA_GV01_rvh1-10u-16206	RV_9,061.29a asya te sakhye vayaṃ tavendo dyumna uttame /	asya te sakhye vayam tava indo dyumne uttame 
SA_GV01_rvh1-10u-16207	RV_9,061.29c sāsahyāma pṛtanyataḥ //	sāsahyāma pṛtanyataḥ 
SA_GV01_rvh1-10u-16208	RV_9,061.30a yā te bhīmāny āyudhā tigmāni santi dhūrvaṇe /	yā te bhīmāni āyudhā tigmāni santi dhūrvaṇe 
SA_GV01_rvh1-10u-16209	RV_9,061.30c rakṣā samasya no nidaḥ //	rakṣa samasya naḥ nidaḥ 
SA_GV01_rvh1-10u-16210	RV_9,062.01a ete asṛgram indavas tiraḥ pavitram āśavaḥ /	ete asṛgram indavaḥ tiras pavitram āśavaḥ 
SA_GV01_rvh1-10u-16211	RV_9,062.01c viśvāny abhi saubhagā //	viśvāni abhi saubhagā 
SA_GV01_rvh1-10u-16212	RV_9,062.02a vighnanto duritā puru sugā tokāya vājinaḥ /	vighnantaḥ duritā puru sugā tokāya vājinaḥ 
SA_GV01_rvh1-10u-16213	RV_9,062.02c tanā kṛṇvanto arvate //	tanā kṛṇvantaḥ arvate 
SA_GV01_rvh1-10u-16214	RV_9,062.03a kṛṇvanto varivo gave 'bhy arṣanti suṣṭutim /	kṛṇvantaḥ varivaḥ gave bhi arṣanti suṣṭutim 
SA_GV01_rvh1-10u-16215	RV_9,062.03c iḷām asmabhyaṃ saṃyatam //	iḷām asmabhyam saṃyatam 
SA_GV01_rvh1-10u-16216	RV_9,062.04a asāvy aṃśur madāyāpsu dakṣo giriṣṭhāḥ /	asāvi aṃśuḥ madāya apsu dakṣaḥ giriṣṭhāḥ 
SA_GV01_rvh1-10u-16217	RV_9,062.04c śyeno na yonim āsadat //	śyenaḥ na yonim āsadat 
SA_GV01_rvh1-10u-16218	RV_9,062.05a śubhram andho devavātam apsu dhūto nṛbhiḥ sutaḥ /	śubhram andhaḥ deva vātam apsu dhūtaḥ nṛbhiḥ sutaḥ 
SA_GV01_rvh1-10u-16219	RV_9,062.05c svadanti gāvaḥ payobhiḥ //	svadanti gāvaḥ payobhiḥ 
SA_GV01_rvh1-10u-16220	RV_9,062.06a ād īm aśvaṃ na hetāro 'śūśubhann amṛtāya /	āt īm aśvam na hetāraḥ śūśubhan amṛtāya 
SA_GV01_rvh1-10u-16221	RV_9,062.06c madhvo rasaṃ sadhamāde //	madhvaḥ rasam sadhamāde 
SA_GV01_rvh1-10u-16222	RV_9,062.07a yās te dhārā madhuścuto 'sṛgram inda ūtaye /	yāḥ te dhārāḥ madhuścutaḥ sṛgram indo ūtaye 
SA_GV01_rvh1-10u-16223	RV_9,062.07c tābhiḥ pavitram āsadaḥ //	tābhiḥ pavitram āsadaḥ 
SA_GV01_rvh1-10u-16224	RV_9,062.08a so arṣendrāya pītaye tiro romāṇy avyayā /	saḥ arṣa indrāya pītaye tiras romāṇi avyayā 
SA_GV01_rvh1-10u-16225	RV_9,062.08c sīdan yonā vaneṣv ā //	sīdan yonā vaneṣu ā 
SA_GV01_rvh1-10u-16226	RV_9,062.09a tvam indo pari srava svādiṣṭho aṅgirobhyaḥ /	tvam indo pari srava svādiṣṭhaḥ aṅgirobhyaḥ 
SA_GV01_rvh1-10u-16227	RV_9,062.09c varivovid ghṛtam payaḥ //	varivaḥ vid ghṛtam payaḥ 
SA_GV01_rvh1-10u-16228	RV_9,062.10a ayaṃ vicarṣaṇir hitaḥ pavamānaḥ sa cetati /	ayam vicarṣaṇiḥ hitaḥ pavamānaḥ sa cetati 
SA_GV01_rvh1-10u-16229	RV_9,062.10c hinvāna āpyam bṛhat //	hinvānaḥ āpyam bṛhat 
SA_GV01_rvh1-10u-16230	RV_9,062.11a eṣa vṛṣā vṛṣavrataḥ pavamāno aśastihā /	eṣa vṛṣā vṛṣa vrataḥ pavamānaḥ aśasti hā 
SA_GV01_rvh1-10u-16231	RV_9,062.11c karad vasūni dāśuṣe //	karat vasūni dāśuṣe 
SA_GV01_rvh1-10u-16232	RV_9,062.12a ā pavasva sahasriṇaṃ rayiṃ gomantam aśvinam /	ā pavasva sahasriṇam rayim gomantam aśvinam 
SA_GV01_rvh1-10u-16233	RV_9,062.12c puruścandram puruspṛham //	puru ścandram puruspṛham 
SA_GV01_rvh1-10u-16234	RV_9,062.13a eṣa sya pari ṣicyate marmṛjyamāna āyubhiḥ /	eṣa sya pari sicyate marmṛjyamānaḥ āyubhiḥ 
SA_GV01_rvh1-10u-16235	RV_9,062.13c urugāyaḥ kavikratuḥ //	uru gāyaḥ kavi kratuḥ 
SA_GV01_rvh1-10u-16236	RV_9,062.14a sahasrotiḥ śatāmagho vimāno rajasaḥ kaviḥ /	sahasra ūtiḥ śatāmaghaḥ vimānaḥ rajasaḥ kaviḥ 
SA_GV01_rvh1-10u-16237	RV_9,062.14c indrāya pavate madaḥ //	indrāya pavate madaḥ 
SA_GV01_rvh1-10u-16238	RV_9,062.15a girā jāta iha stuta indur indrāya dhīyate /	girā jātaḥ iha stutaḥ induḥ indrāya dhīyate 
SA_GV01_rvh1-10u-16239	RV_9,062.15c vir yonā vasatāv iva //	viḥ yonau vasatau iva 
SA_GV01_rvh1-10u-16240	RV_9,062.16a pavamānaḥ suto nṛbhiḥ somo vājam ivāsarat /	pavamānaḥ sutaḥ nṛbhiḥ somaḥ vājam iva asarat 
SA_GV01_rvh1-10u-16241	RV_9,062.16c camūṣu śakmanāsadam //	camūṣu śakmanā āsadam 
SA_GV01_rvh1-10u-16242	RV_9,062.17a taṃ tripṛṣṭhe trivandhure rathe yuñjanti yātave /	tam tri pṛṣṭhe tri vandhure rathe yuñjanti yātave 
SA_GV01_rvh1-10u-16243	RV_9,062.17c ṛṣīṇāṃ sapta dhītibhiḥ //	ṛṣīṇām sapta dhītibhiḥ 
SA_GV01_rvh1-10u-16244	RV_9,062.18a taṃ sotāro dhanaspṛtam āśuṃ vājāya yātave /	tam sotāraḥ dhana spṛtam āśum vājāya yātave 
SA_GV01_rvh1-10u-16245	RV_9,062.18c hariṃ hinota vājinam //	harim hinota vājinam 
SA_GV01_rvh1-10u-16246	RV_9,062.19a āviśan kalaśaṃ suto viśvā arṣann abhi śriyaḥ /	āviśan kalaśam sutaḥ viśvāḥ arṣan abhi śriyaḥ 
SA_GV01_rvh1-10u-16247	RV_9,062.19c śūro na goṣu tiṣṭhati //	śūraḥ na goṣu tiṣṭhati 
SA_GV01_rvh1-10u-16248	RV_9,062.20a ā ta indo madāya kam payo duhanty āyavaḥ /	ā te indo madāya kam payaḥ duhanti āyavaḥ 
SA_GV01_rvh1-10u-16249	RV_9,062.20c devā devebhyo madhu //	devāḥ devebhyaḥ madhu 
SA_GV01_rvh1-10u-16250	RV_9,062.21a ā naḥ somam pavitra ā sṛjatā madhumattamam /	ā naḥ somam pavitre ā sṛjata madhumattamam 
SA_GV01_rvh1-10u-16251	RV_9,062.21c devebhyo devaśruttamam //	devebhyaḥ deva śruttamam 
SA_GV01_rvh1-10u-16252	RV_9,062.22a ete somā asṛkṣata gṛṇānāḥ śravase mahe /	ete somāḥ asṛkṣata gṛṇānāḥ śravase mahe 
SA_GV01_rvh1-10u-16253	RV_9,062.22c madintamasya dhārayā //	madintamasya dhārayā 
SA_GV01_rvh1-10u-16254	RV_9,062.23a abhi gavyāni vītaye nṛmṇā punāno arṣasi /	abhi gavyāni vītaye nṛmṇā punānaḥ arṣasi 
SA_GV01_rvh1-10u-16255	RV_9,062.23c sanadvājaḥ pari srava //	sanat vājaḥ pari srava 
SA_GV01_rvh1-10u-16256	RV_9,062.24a uta no gomatīr iṣo viśvā arṣa pariṣṭubhaḥ /	uta naḥ gomatīḥ iṣaḥ viśvāḥ arṣa pariṣṭubhaḥ 
SA_GV01_rvh1-10u-16257	RV_9,062.24c gṛṇāno jamadagninā //	gṛṇānaḥ jamadagninā 
SA_GV01_rvh1-10u-16258	RV_9,062.25a pavasva vāco agriyaḥ soma citrābhir ūtibhiḥ /	pavasva vācaḥ agriyaḥ soma citrābhiḥ ūtibhiḥ 
SA_GV01_rvh1-10u-16259	RV_9,062.25c abhi viśvāni kāvyā //	abhi viśvāni kāvyā 
SA_GV01_rvh1-10u-16260	RV_9,062.26a tvaṃ samudriyā apo 'griyo vāca īrayan /	tvam samudriyāḥ apaḥ griyaḥ vācaḥ īrayan 
SA_GV01_rvh1-10u-16261	RV_9,062.26c pavasva viśvamejaya //	pavasva viśvamejaya 
SA_GV01_rvh1-10u-16262	RV_9,062.27a tubhyemā bhuvanā kave mahimne soma tasthire /	tubhya imā bhuvanā kave mahimne soma tasthire 
SA_GV01_rvh1-10u-16263	RV_9,062.27c tubhyam arṣanti sindhavaḥ //	tubhyam arṣanti sindhavaḥ 
SA_GV01_rvh1-10u-16264	RV_9,062.28a pra te divo na vṛṣṭayo dhārā yanty asaścataḥ /	pra te divaḥ na vṛṣṭayaḥ dhārāḥ yanti asaścataḥ 
SA_GV01_rvh1-10u-16265	RV_9,062.28c abhi śukrām upastiram //	abhi śukrām upastiram 
SA_GV01_rvh1-10u-16266	RV_9,062.29a indrāyendum punītanograṃ dakṣāya sādhanam /	indrāya indum punītana ugram dakṣāya sādhanam 
SA_GV01_rvh1-10u-16267	RV_9,062.29c īśānaṃ vītirādhasam //	īśānam vīti rādhasam 
SA_GV01_rvh1-10u-16268	RV_9,062.30a pavamāna ṛtaḥ kaviḥ somaḥ pavitram āsadat /	pavamānaḥ ṛtaḥ kaviḥ somaḥ pavitram āsadat 
SA_GV01_rvh1-10u-16269	RV_9,062.30c dadhat stotre suvīryam //	dadhat stotre su vīryam 
SA_GV01_rvh1-10u-16270	RV_9,063.01a ā pavasva sahasriṇaṃ rayiṃ soma suvīryam /	ā pavasva sahasriṇam rayim soma su vīryam 
SA_GV01_rvh1-10u-16271	RV_9,063.01c asme śravāṃsi dhāraya //	asme śravāṃsi dhāraya 
SA_GV01_rvh1-10u-16272	RV_9,063.02a iṣam ūrjaṃ ca pinvasa indrāya matsarintamaḥ /	iṣam ūrjam ca pinvase indrāya matsarintamaḥ 
SA_GV01_rvh1-10u-16273	RV_9,063.02c camūṣv ā ni ṣīdasi //	camūṣu ā ni sīdasi 
SA_GV01_rvh1-10u-16274	RV_9,063.03a suta indrāya viṣṇave somaḥ kalaśe akṣarat /	sutaḥ indrāya viṣṇave somaḥ kalaśe akṣarat 
SA_GV01_rvh1-10u-16275	RV_9,063.03c madhumāṃ astu vāyave //	madhumān astu vāyave 
SA_GV01_rvh1-10u-16276	RV_9,063.04a ete asṛgram āśavo 'ti hvarāṃsi babhravaḥ /	ete asṛgram āśavaḥ ti hvarāṃsi babhravaḥ 
SA_GV01_rvh1-10u-16277	RV_9,063.04c somā ṛtasya dhārayā //	somāḥ ṛtasya dhārayā 
SA_GV01_rvh1-10u-16278	RV_9,063.05a indraṃ vardhanto apturaḥ kṛṇvanto viśvam āryam /	indram vardhantaḥ ap turaḥ kṛṇvantaḥ viśvam āryam 
SA_GV01_rvh1-10u-16279	RV_9,063.05c apaghnanto arāvṇaḥ //	apaghnantaḥ arāvṇaḥ 
SA_GV01_rvh1-10u-16280	RV_9,063.06a sutā anu svam ā rajo 'bhy arṣanti babhravaḥ /	sutāḥ anu svam ā rajaḥ bhi arṣanti babhravaḥ 
SA_GV01_rvh1-10u-16281	RV_9,063.06c indraṃ gacchanta indavaḥ //	indram gacchantaḥ indavaḥ 
SA_GV01_rvh1-10u-16282	RV_9,063.07a ayā pavasva dhārayā yayā sūryam arocayaḥ /	ayā pavasva dhārayā yayā sūryam arocayaḥ 
SA_GV01_rvh1-10u-16283	RV_9,063.07c hinvāno mānuṣīr apaḥ //	hinvānaḥ mānuṣīḥ apaḥ 
SA_GV01_rvh1-10u-16284	RV_9,063.08a ayukta sūra etaśam pavamāno manāv adhi /	ayukta sūraḥ etaśam pavamānaḥ manau adhi 
SA_GV01_rvh1-10u-16285	RV_9,063.08c antarikṣeṇa yātave //	antarikṣeṇa yātave 
SA_GV01_rvh1-10u-16286	RV_9,063.09a uta tyā harito daśa sūro ayukta yātave /	uta tyāḥ haritaḥ daśa sūraḥ ayukta yātave 
SA_GV01_rvh1-10u-16287	RV_9,063.09c indur indra iti bruvan //	induḥ indraḥ iti bruvan 
SA_GV01_rvh1-10u-16288	RV_9,063.10a parīto vāyave sutaṃ gira indrāya matsaram /	parītaḥ vāyave sutam giraḥ indrāya matsaram 
SA_GV01_rvh1-10u-16289	RV_9,063.10c avyo vāreṣu siñcata //	avyaḥ vāreṣu siñcata 
SA_GV01_rvh1-10u-16290	RV_9,063.11a pavamāna vidā rayim asmabhyaṃ soma duṣṭaram /	pavamāna vida rayim asmabhyam soma duṣṭaram 
SA_GV01_rvh1-10u-16291	RV_9,063.11c yo dūṇāśo vanuṣyatā //	yaḥ dūṇāśaḥ vanuṣyatā 
SA_GV01_rvh1-10u-16292	RV_9,063.12a abhy arṣa sahasriṇaṃ rayiṃ gomantam aśvinam /	abhi arṣa sahasriṇam rayim gomantam aśvinam 
SA_GV01_rvh1-10u-16293	RV_9,063.12c abhi vājam uta śravaḥ //	abhi vājam uta śravaḥ 
SA_GV01_rvh1-10u-16294	RV_9,063.13a somo devo na sūryo 'dribhiḥ pavate sutaḥ /	somaḥ devaḥ na sūryaḥ dribhiḥ pavate sutaḥ 
SA_GV01_rvh1-10u-16295	RV_9,063.13c dadhānaḥ kalaśe rasam //	dadhānaḥ kalaśe rasam 
SA_GV01_rvh1-10u-16296	RV_9,063.14a ete dhāmāny āryā śukrā ṛtasya dhārayā /	ete dhāmāni āryā śukrāḥ ṛtasya dhārayā 
SA_GV01_rvh1-10u-16297	RV_9,063.14c vājaṃ gomantam akṣaran //	vājam gomantam akṣaran 
SA_GV01_rvh1-10u-16298	RV_9,063.15a sutā indrāya vajriṇe somāso dadhyāśiraḥ /	sutāḥ indrāya vajriṇe somāsaḥ dadhi āśiraḥ 
SA_GV01_rvh1-10u-16299	RV_9,063.15c pavitram aty akṣaran //	pavitram ati akṣaran 
SA_GV01_rvh1-10u-16300	RV_9,063.16a pra soma madhumattamo rāye arṣa pavitra ā /	pra soma madhumattamaḥ rāye arṣa pavitre ā 
SA_GV01_rvh1-10u-16301	RV_9,063.16c mado yo devavītamaḥ //	madaḥ yaḥ deva vītamaḥ 
SA_GV01_rvh1-10u-16302	RV_9,063.17a tam ī mṛjanty āyavo hariṃ nadīṣu vājinam /	tam ī mṛjanti āyavaḥ harim nadīṣu vājinam 
SA_GV01_rvh1-10u-16303	RV_9,063.17c indum indrāya matsaram //	indum indrāya matsaram 
SA_GV01_rvh1-10u-16304	RV_9,063.18a ā pavasva hiraṇyavad aśvāvat soma vīravat /	ā pavasva hiraṇyavat aśvāvat soma vīravat 
SA_GV01_rvh1-10u-16305	RV_9,063.18c vājaṃ gomantam ā bhara //	vājam gomantam ā bhara 
SA_GV01_rvh1-10u-16306	RV_9,063.19a pari vāje na vājayum avyo vāreṣu siñcata /	pari vāje na vājayum avyaḥ vāreṣu siñcata 
SA_GV01_rvh1-10u-16307	RV_9,063.19c indrāya madhumattamam //	indrāya madhumattamam 
SA_GV01_rvh1-10u-16308	RV_9,063.20a kavim mṛjanti marjyaṃ dhībhir viprā avasyavaḥ /	kavim mṛjanti marjyam dhībhiḥ viprāḥ avasyavaḥ 
SA_GV01_rvh1-10u-16309	RV_9,063.20c vṛṣā kanikrad arṣati //	vṛṣā kanikrad arṣati 
SA_GV01_rvh1-10u-16310	RV_9,063.21a vṛṣaṇaṃ dhībhir apturaṃ somam ṛtasya dhārayā /	vṛṣaṇam dhībhiḥ ap turam somam ṛtasya dhārayā 
SA_GV01_rvh1-10u-16311	RV_9,063.21c matī viprāḥ sam asvaran //	matī viprāḥ sam asvaran 
SA_GV01_rvh1-10u-16312	RV_9,063.22a pavasva devāyuṣag indraṃ gacchatu te madaḥ /	pavasva deva āyuṣak indram gacchatu te madaḥ 
SA_GV01_rvh1-10u-16313	RV_9,063.22c vāyum ā roha dharmaṇā //	vāyum ā roha dharmaṇā 
SA_GV01_rvh1-10u-16314	RV_9,063.23a pavamāna ni tośase rayiṃ soma śravāyyam /	pavamāna ni tośase rayim soma śravāyyam 
SA_GV01_rvh1-10u-16315	RV_9,063.23c priyaḥ samudram ā viśa //	priyaḥ samudram ā viśa 
SA_GV01_rvh1-10u-16316	RV_9,063.24a apaghnan pavase mṛdhaḥ kratuvit soma matsaraḥ /	apaghnan pavase mṛdhaḥ kratu vid soma matsaraḥ 
SA_GV01_rvh1-10u-16317	RV_9,063.24c nudasvādevayuṃ janam //	nudasva adevayum janam 
SA_GV01_rvh1-10u-16318	RV_9,063.25a pavamānā asṛkṣata somāḥ śukrāsa indavaḥ /	pavamānāḥ asṛkṣata somāḥ śukrāsaḥ indavaḥ 
SA_GV01_rvh1-10u-16319	RV_9,063.25c abhi viśvāni kāvyā //	abhi viśvāni kāvyā 
SA_GV01_rvh1-10u-16320	RV_9,063.26a pavamānāsa āśavaḥ śubhrā asṛgram indavaḥ /	pavamānāsaḥ āśavaḥ śubhrāḥ asṛgram indavaḥ 
SA_GV01_rvh1-10u-16321	RV_9,063.26c ghnanto viśvā apa dviṣaḥ //	ghnantaḥ viśvāḥ apa dviṣaḥ 
SA_GV01_rvh1-10u-16322	RV_9,063.27a pavamānā divas pary antarikṣād asṛkṣata /	pavamānāḥ divaḥ pari antarikṣāt asṛkṣata 
SA_GV01_rvh1-10u-16323	RV_9,063.27c pṛthivyā adhi sānavi //	pṛthivyāḥ adhi sānavi 
SA_GV01_rvh1-10u-16324	RV_9,063.28a punānaḥ soma dhārayendo viśvā apa sridhaḥ /	punānaḥ soma dhāraya indo viśvāḥ apa sridhaḥ 
SA_GV01_rvh1-10u-16325	RV_9,063.28c jahi rakṣāṃsi sukrato //	jahi rakṣāṃsi su krato 
SA_GV01_rvh1-10u-16326	RV_9,063.29a apaghnan soma rakṣaso 'bhy arṣa kanikradat /	apaghnan soma rakṣasaḥ bhi arṣa kanikradat 
SA_GV01_rvh1-10u-16327	RV_9,063.29c dyumantaṃ śuṣmam uttamam //	dyumantam śuṣmam uttamam 
SA_GV01_rvh1-10u-16328	RV_9,063.30a asme vasūni dhāraya soma divyāni pārthivā /	asme vasūni dhāraya soma divyāni pārthivā 
SA_GV01_rvh1-10u-16329	RV_9,063.30c indo viśvāni vāryā //	indo viśvāni vāryā 
SA_GV01_rvh1-10u-16330	RV_9,064.01a vṛṣā soma dyumāṃ asi vṛṣā deva vṛṣavrataḥ /	vṛṣā soma dyumān asi vṛṣā deva vṛṣa vrataḥ 
SA_GV01_rvh1-10u-16331	RV_9,064.01c vṛṣā dharmāṇi dadhiṣe //	vṛṣā dharmāṇi dadhiṣe 
SA_GV01_rvh1-10u-16332	RV_9,064.02a vṛṣṇas te vṛṣṇyaṃ śavo vṛṣā vanaṃ vṛṣā madaḥ /	vṛṣṇaḥ te vṛṣṇyam śavaḥ vṛṣā vanam vṛṣā madaḥ 
SA_GV01_rvh1-10u-16333	RV_9,064.02c satyaṃ vṛṣan vṛṣed asi //	satyam vṛṣan vṛṣā id asi 
SA_GV01_rvh1-10u-16334	RV_9,064.03a aśvo na cakrado vṛṣā saṃ gā indo sam arvataḥ /	aśvaḥ na cakradaḥ vṛṣā sam gāḥ indo sam arvataḥ 
SA_GV01_rvh1-10u-16335	RV_9,064.03c vi no rāye duro vṛdhi //	vi naḥ rāye duraḥ vṛdhi 
SA_GV01_rvh1-10u-16336	RV_9,064.04a asṛkṣata pra vājino gavyā somāso aśvayā /	asṛkṣata pra vājinaḥ gavyā somāsaḥ aśvayā 
SA_GV01_rvh1-10u-16337	RV_9,064.04c śukrāso vīrayāśavaḥ //	śukrāsaḥ vīrayā āśavaḥ 
SA_GV01_rvh1-10u-16338	RV_9,064.05a śumbhamānā ṛtāyubhir mṛjyamānā gabhastyoḥ /	śumbhamānāḥ ṛtāyubhiḥ mṛjyamānāḥ gabhastyoḥ 
SA_GV01_rvh1-10u-16339	RV_9,064.05c pavante vāre avyaye //	pavante vāre avyaye 
SA_GV01_rvh1-10u-16340	RV_9,064.06a te viśvā dāśuṣe vasu somā divyāni pārthivā /	te viśvā dāśuṣe vasu somāḥ divyāni pārthivā 
SA_GV01_rvh1-10u-16341	RV_9,064.06c pavantām āntarikṣyā //	pavantām āntarikṣyā 
SA_GV01_rvh1-10u-16342	RV_9,064.07a pavamānasya viśvavit pra te sargā asṛkṣata /	pavamānasya viśva vid pra te sargāḥ asṛkṣata 
SA_GV01_rvh1-10u-16343	RV_9,064.07c sūryasyeva na raśmayaḥ //	sūryasya iva na raśmayaḥ 
SA_GV01_rvh1-10u-16344	RV_9,064.08a ketuṃ kṛṇvan divas pari viśvā rūpābhy arṣasi /	ketum kṛṇvan divaḥ pari viśvā rūpā abhi arṣasi 
SA_GV01_rvh1-10u-16345	RV_9,064.08c samudraḥ soma pinvase //	samudraḥ soma pinvase 
SA_GV01_rvh1-10u-16346	RV_9,064.09a hinvāno vācam iṣyasi pavamāna vidharmaṇi /	hinvānaḥ vācam iṣyasi pavamāna vidharmaṇi 
SA_GV01_rvh1-10u-16347	RV_9,064.09c akrān devo na sūryaḥ //	akrān devaḥ na sūryaḥ 
SA_GV01_rvh1-10u-16348	RV_9,064.10a induḥ paviṣṭa cetanaḥ priyaḥ kavīnām matī /	induḥ paviṣṭa cetanaḥ priyaḥ kavīnām matī 
SA_GV01_rvh1-10u-16349	RV_9,064.10c sṛjad aśvaṃ rathīr iva //	sṛjat aśvam rathīḥ iva 
SA_GV01_rvh1-10u-16350	RV_9,064.11a ūrmir yas te pavitra ā devāvīḥ paryakṣarat /	ūrmiḥ yaḥ te pavitre ā devāvīḥ paryakṣarat 
SA_GV01_rvh1-10u-16351	RV_9,064.11c sīdann ṛtasya yonim ā //	sīdan ṛtasya yonim ā 
SA_GV01_rvh1-10u-16352	RV_9,064.12a sa no arṣa pavitra ā mado yo devavītamaḥ /	sa naḥ arṣa pavitre ā madaḥ yaḥ deva vītamaḥ 
SA_GV01_rvh1-10u-16353	RV_9,064.12c indav indrāya pītaye //	indo indrāya pītaye 
SA_GV01_rvh1-10u-16354	RV_9,064.13a iṣe pavasva dhārayā mṛjyamāno manīṣibhiḥ /	iṣe pavasva dhārayā mṛjyamānaḥ manīṣibhiḥ 
SA_GV01_rvh1-10u-16355	RV_9,064.13c indo rucābhi gā ihi //	indoḥ rucā abhi gāḥ ihi 
SA_GV01_rvh1-10u-16356	RV_9,064.14a punāno varivas kṛdhy ūrjaṃ janāya girvaṇaḥ /	punānaḥ varivaḥ kṛdhī ūrjam janāya girvaṇaḥ 
SA_GV01_rvh1-10u-16357	RV_9,064.14c hare sṛjāna āśiram //	hare sṛjānaḥ āśiram 
SA_GV01_rvh1-10u-16358	RV_9,064.15a punāno devavītaya indrasya yāhi niṣkṛtam /	punānaḥ deva vītaye indrasya yāhi niṣkṛtam 
SA_GV01_rvh1-10u-16359	RV_9,064.15c dyutāno vājibhir yataḥ //	dyutānaḥ vājibhiḥ yataḥ 
SA_GV01_rvh1-10u-16360	RV_9,064.16a pra hinvānāsa indavo 'cchā samudram āśavaḥ /	pra hinvānāsaḥ indavaḥ chā samudram āśavaḥ 
SA_GV01_rvh1-10u-16361	RV_9,064.16c dhiyā jūtā asṛkṣata //	dhiyā jūtāḥ asṛkṣata 
SA_GV01_rvh1-10u-16362	RV_9,064.17a marmṛjānāsa āyavo vṛthā samudram indavaḥ /	marmṛjānāsaḥ āyavaḥ vṛthā samudram indavaḥ 
SA_GV01_rvh1-10u-16363	RV_9,064.17c agmann ṛtasya yonim ā //	agman ṛtasya yonim ā 
SA_GV01_rvh1-10u-16364	RV_9,064.18a pari ṇo yāhy asmayur viśvā vasūny ojasā /	pari naḥ yāhi asmayuḥ viśvā vasūni ojasā 
SA_GV01_rvh1-10u-16365	RV_9,064.18c pāhi naḥ śarma vīravat //	pāhi naḥ śarma vīravat 
SA_GV01_rvh1-10u-16366	RV_9,064.19a mimāti vahnir etaśaḥ padaṃ yujāna ṛkvabhiḥ /	mimāti vahniḥ etaśaḥ padam yujānaḥ ṛkvabhiḥ 
SA_GV01_rvh1-10u-16367	RV_9,064.19c pra yat samudra āhitaḥ //	pra yat samudre āhitaḥ 
SA_GV01_rvh1-10u-16368	RV_9,064.20a ā yad yoniṃ hiraṇyayam āśur ṛtasya sīdati /	ā yat yonim hiraṇyayam āśuḥ ṛtasya sīdati 
SA_GV01_rvh1-10u-16369	RV_9,064.20c jahāty apracetasaḥ //	jahāti apracetasaḥ 
SA_GV01_rvh1-10u-16370	RV_9,064.21a abhi venā anūṣateyakṣanti pracetasaḥ /	abhi venāḥ anūṣata iyakṣanti pracetasaḥ 
SA_GV01_rvh1-10u-16371	RV_9,064.21c majjanty avicetasaḥ //	majjanti avicetasaḥ 
SA_GV01_rvh1-10u-16372	RV_9,064.22a indrāyendo marutvate pavasva madhumattamaḥ /	indrāya indo marutvate pavasva madhumattamaḥ 
SA_GV01_rvh1-10u-16373	RV_9,064.22c ṛtasya yonim āsadam //	ṛtasya yonim āsadam 
SA_GV01_rvh1-10u-16374	RV_9,064.23a taṃ tvā viprā vacovidaḥ pari ṣkṛṇvanti vedhasaḥ /	tam tvā viprāḥ vacaḥ vidaḥ pari skṛṇvanti vedhasaḥ 
SA_GV01_rvh1-10u-16375	RV_9,064.23c saṃ tvā mṛjanty āyavaḥ //	sam tvā mṛjanti āyavaḥ 
SA_GV01_rvh1-10u-16376	RV_9,064.24a rasaṃ te mitro aryamā pibanti varuṇaḥ kave /	rasam te mitraḥ aryamā pibanti varuṇaḥ kave 
SA_GV01_rvh1-10u-16377	RV_9,064.24c pavamānasya marutaḥ //	pavamānasya marutaḥ 
SA_GV01_rvh1-10u-16378	RV_9,064.25a tvaṃ soma vipaścitam punāno vācam iṣyasi /	tvam soma vipaścitam punānaḥ vācam iṣyasi 
SA_GV01_rvh1-10u-16379	RV_9,064.25c indo sahasrabharṇasam //	indo sahasrabharṇasam 
SA_GV01_rvh1-10u-16380	RV_9,064.26a uto sahasrabharṇasaṃ vācaṃ soma makhasyuvam /	uta u sahasrabharṇasam vācam soma makhasyuvam 
SA_GV01_rvh1-10u-16381	RV_9,064.26c punāna indav ā bhara //	punānaḥ indo ā bhara 
SA_GV01_rvh1-10u-16382	RV_9,064.27a punāna indav eṣām puruhūta janānām /	punānaḥ indo eṣām puru hūta janānām 
SA_GV01_rvh1-10u-16383	RV_9,064.27c priyaḥ samudram ā viśa //	priyaḥ samudram ā viśa 
SA_GV01_rvh1-10u-16384	RV_9,064.28a davidyutatyā rucā pariṣṭobhantyā kṛpā /	davidyutatyā rucā pariṣṭobhantyā kṛpā 
SA_GV01_rvh1-10u-16385	RV_9,064.28c somāḥ śukrā gavāśiraḥ //	somāḥ śukrāḥ gavāśiraḥ 
SA_GV01_rvh1-10u-16386	RV_9,064.29a hinvāno hetṛbhir yata ā vājaṃ vājy akramīt /	hinvānaḥ hetṛbhiḥ yataḥ ā vājam vājī akramīt 
SA_GV01_rvh1-10u-16387	RV_9,064.29c sīdanto vanuṣo yathā //	sīdantaḥ vanuṣaḥ yathā 
SA_GV01_rvh1-10u-16388	RV_9,064.30a ṛdhak soma svastaye saṃjagmāno divaḥ kaviḥ /	ṛdhak soma svastaye saṃjagmānaḥ divaḥ kaviḥ 
SA_GV01_rvh1-10u-16389	RV_9,064.30c pavasva sūryo dṛśe //	pavasva sūryaḥ dṛśe 
SA_GV01_rvh1-10u-16390	RV_9,065.01a hinvanti sūram usrayaḥ svasāro jāmayas patim /	hinvanti sūram usrayaḥ svasāraḥ jāmayaḥ patim 
SA_GV01_rvh1-10u-16391	RV_9,065.01c mahām indum mahīyuvaḥ //	mahām indum mahīyuvaḥ 
SA_GV01_rvh1-10u-16392	RV_9,065.02a pavamāna rucā-rucā devo devebhyas pari /	pavamāna rucā a rucā devaḥ devebhyaḥ pari 
SA_GV01_rvh1-10u-16393	RV_9,065.02c viśvā vasūny ā viśa //	viśvā vasūni ā viśa 
SA_GV01_rvh1-10u-16394	RV_9,065.03a ā pavamāna suṣṭutiṃ vṛṣṭiṃ devebhyo duvaḥ /	ā pavamāna suṣṭutim vṛṣṭim devebhyaḥ duvaḥ 
SA_GV01_rvh1-10u-16395	RV_9,065.03c iṣe pavasva saṃyatam //	iṣe pavasva saṃyatam 
SA_GV01_rvh1-10u-16396	RV_9,065.04a vṛṣā hy asi bhānunā dyumantaṃ tvā havāmahe /	vṛṣā hi asi bhānunā dyumantam tvā havāmahe 
SA_GV01_rvh1-10u-16397	RV_9,065.04c pavamāna svādhyaḥ //	pavamāna svādhyaḥ 
SA_GV01_rvh1-10u-16398	RV_9,065.05a ā pavasva suvīryam mandamānaḥ svāyudha /	ā pavasva su vīryam mandamānaḥ su āyudha 
SA_GV01_rvh1-10u-16399	RV_9,065.05c iho ṣv indav ā gahi //	iha u su indo ā gahi 
SA_GV01_rvh1-10u-16400	RV_9,065.06a yad adbhiḥ pariṣicyase mṛjyamāno gabhastyoḥ /	yat adbhiḥ pariṣicyase mṛjyamānaḥ gabhastyoḥ 
SA_GV01_rvh1-10u-16401	RV_9,065.06c druṇā sadhastham aśnuṣe //	druṇā sadhastham aśnuṣe 
SA_GV01_rvh1-10u-16402	RV_9,065.07a pra somāya vyaśvavat pavamānāya gāyata /	pra somāya vyaśva vat pavamānāya gāyata 
SA_GV01_rvh1-10u-16403	RV_9,065.07c mahe sahasracakṣase //	mahe sahasra cakṣase 
SA_GV01_rvh1-10u-16404	RV_9,065.08a yasya varṇam madhuścutaṃ hariṃ hinvanty adribhiḥ /	yasya varṇam madhuścutam harim hinvanti adribhiḥ 
SA_GV01_rvh1-10u-16405	RV_9,065.08c indum indrāya pītaye //	indum indrāya pītaye 
SA_GV01_rvh1-10u-16406	RV_9,065.09a tasya te vājino vayaṃ viśvā dhanāni jigyuṣaḥ /	tasya te vājinaḥ vayam viśvā dhanāni jigyuṣaḥ 
SA_GV01_rvh1-10u-16407	RV_9,065.09c sakhitvam ā vṛṇīmahe //	sakhi tvam ā vṛṇīmahe 
SA_GV01_rvh1-10u-16408	RV_9,065.10a vṛṣā pavasva dhārayā marutvate ca matsaraḥ /	vṛṣā pavasva dhārayā marutvate ca matsaraḥ 
SA_GV01_rvh1-10u-16409	RV_9,065.10c viśvā dadhāna ojasā //	viśvā dadhānaḥ ojasā 
SA_GV01_rvh1-10u-16410	RV_9,065.11a taṃ tvā dhartāram oṇyoḥ pavamāna svardṛśam /	tam tvā dhartāram oṇyoḥ pavamāna svar dṛśam 
SA_GV01_rvh1-10u-16411	RV_9,065.11c hinve vājeṣu vājinam //	hinve vājeṣu vājinam 
SA_GV01_rvh1-10u-16412	RV_9,065.12a ayā citto vipānayā hariḥ pavasva dhārayā /	ayā cittaḥ vipānayā hariḥ pavasva dhārayā 
SA_GV01_rvh1-10u-16413	RV_9,065.12c yujaṃ vājeṣu codaya //	yujam vājeṣu codaya 
SA_GV01_rvh1-10u-16414	RV_9,065.13a ā na indo mahīm iṣam pavasva viśvadarśataḥ /	ā naḥ indo mahīm iṣam pavasva viśva darśataḥ 
SA_GV01_rvh1-10u-16415	RV_9,065.13c asmabhyaṃ soma gātuvit //	asmabhyam soma gātu vid 
SA_GV01_rvh1-10u-16416	RV_9,065.14a ā kalaśā anūṣatendo dhārābhir ojasā /	ā kalaśāḥ anūṣata indo dhārābhiḥ ojasā 
SA_GV01_rvh1-10u-16417	RV_9,065.14c endrasya pītaye viśa //	ā indrasya pītaye viśa 
SA_GV01_rvh1-10u-16418	RV_9,065.15a yasya te madyaṃ rasaṃ tīvraṃ duhanty adribhiḥ /	yasya te madyam rasam tīvram duhanti adribhiḥ 
SA_GV01_rvh1-10u-16419	RV_9,065.15c sa pavasvābhimātihā //	sa pavasva abhimāti hā 
SA_GV01_rvh1-10u-16420	RV_9,065.16a rājā medhābhir īyate pavamāno manāv adhi /	rājā medhābhiḥ īyate pavamānaḥ manau adhi 
SA_GV01_rvh1-10u-16421	RV_9,065.16c antarikṣeṇa yātave //	antarikṣeṇa yātave 
SA_GV01_rvh1-10u-16422	RV_9,065.17a ā na indo śatagvinaṃ gavām poṣaṃ svaśvyam /	ā naḥ indo śatagvinam gavām poṣam su aśvyam 
SA_GV01_rvh1-10u-16423	RV_9,065.17c vahā bhagattim ūtaye //	vaha bhagattim ūtaye 
SA_GV01_rvh1-10u-16424	RV_9,065.18a ā naḥ soma saho juvo rūpaṃ na varcase bhara /	ā naḥ soma sahaḥ juvaḥ rūpam na varcase bhara 
SA_GV01_rvh1-10u-16425	RV_9,065.18c suṣvāṇo devavītaye //	suṣvāṇaḥ deva vītaye 
SA_GV01_rvh1-10u-16426	RV_9,065.19a arṣā soma dyumattamo 'bhi droṇāni roruvat /	arṣa soma dyumattamaḥ bhi droṇāni roruvat 
SA_GV01_rvh1-10u-16427	RV_9,065.19c sīdañ chyeno na yonim ā //	sīdam śyenaḥ na yonim ā 
SA_GV01_rvh1-10u-16428	RV_9,065.20a apsā indrāya vāyave varuṇāya marudbhyaḥ /	ap sāḥ indrāya vāyave varuṇāya marudbhyaḥ 
SA_GV01_rvh1-10u-16429	RV_9,065.20c somo arṣati viṣṇave //	somaḥ arṣati viṣṇave 
SA_GV01_rvh1-10u-16430	RV_9,065.21a iṣaṃ tokāya no dadhad asmabhyaṃ soma viśvataḥ /	iṣam tokāya naḥ dadhat asmabhyam soma viśvatas 
SA_GV01_rvh1-10u-16431	RV_9,065.21c ā pavasva sahasriṇam //	ā pavasva sahasriṇam 
SA_GV01_rvh1-10u-16432	RV_9,065.22a ye somāsaḥ parāvati ye arvāvati sunvire /	ye somāsaḥ parāvati ye arvāvati sunvire 
SA_GV01_rvh1-10u-16433	RV_9,065.22c ye vādaḥ śaryaṇāvati //	ye vā adaḥ śaryaṇāvati 
SA_GV01_rvh1-10u-16434	RV_9,065.23a ya ārjīkeṣu kṛtvasu ye madhye pastyānām /	yaḥ ārjīkeṣu kṛtvasu ye madhye pastyānām 
SA_GV01_rvh1-10u-16435	RV_9,065.23c ye vā janeṣu pañcasu //	ye vā janeṣu pañcasu 
SA_GV01_rvh1-10u-16436	RV_9,065.24a te no vṛṣṭiṃ divas pari pavantām ā suvīryam /	te naḥ vṛṣṭim divaḥ pari pavantām ā su vīryam 
SA_GV01_rvh1-10u-16437	RV_9,065.24c suvānā devāsa indavaḥ //	suvānāḥ devāsaḥ indavaḥ 
SA_GV01_rvh1-10u-16438	RV_9,065.25a pavate haryato harir gṛṇāno jamadagninā /	pavate haryataḥ hariḥ gṛṇānaḥ jamadagninā 
SA_GV01_rvh1-10u-16439	RV_9,065.25c hinvāno gor adhi tvaci //	hinvānaḥ goḥ adhi tvaci 
SA_GV01_rvh1-10u-16440	RV_9,065.26a pra śukrāso vayojuvo hinvānāso na saptayaḥ /	pra śukrāsaḥ vayaḥ juvaḥ hinvānāsaḥ na saptayaḥ 
SA_GV01_rvh1-10u-16441	RV_9,065.26c śrīṇānā apsu mṛñjata //	śrīṇānāḥ apsu mṛñjata 
SA_GV01_rvh1-10u-16442	RV_9,065.27a taṃ tvā suteṣv ābhuvo hinvire devatātaye /	tam tvā suteṣu ābhuvaḥ hinvire devatātaye 
SA_GV01_rvh1-10u-16443	RV_9,065.27c sa pavasvānayā rucā //	sa pavasva anayā rucā 
SA_GV01_rvh1-10u-16444	RV_9,065.28a ā te dakṣam mayobhuvaṃ vahnim adyā vṛṇīmahe /	ā te dakṣam mayobhuvam vahnim adyā vṛṇīmahe 
SA_GV01_rvh1-10u-16445	RV_9,065.28c pāntam ā puruspṛham //	pāntam ā puruspṛham 
SA_GV01_rvh1-10u-16446	RV_9,065.29a ā mandram ā vareṇyam ā vipram ā manīṣiṇam /	ā mandram ā vareṇyam ā vipram ā manīṣiṇam 
SA_GV01_rvh1-10u-16447	RV_9,065.29c pāntam ā puruspṛham //	pāntam ā puruspṛham 
SA_GV01_rvh1-10u-16448	RV_9,065.30a ā rayim ā sucetunam ā sukrato tanūṣv ā /	ā rayim ā sucetunam ā su krato tanūṣu ā 
SA_GV01_rvh1-10u-16449	RV_9,065.30c pāntam ā puruspṛham //	pāntam ā puruspṛham 
SA_GV01_rvh1-10u-16450	RV_9,066.01a pavasva viśvacarṣaṇe 'bhi viśvāni kāvyā /	pavasva viśvacarṣaṇe bhi viśvāni kāvyā 
SA_GV01_rvh1-10u-16451	RV_9,066.01c sakhā sakhibhya īḍyaḥ //	sakhā sakhibhyaḥ īḍyaḥ 
SA_GV01_rvh1-10u-16452	RV_9,066.02a tābhyāṃ viśvasya rājasi ye pavamāna dhāmanī /	tābhyām viśvasya rājasi ye pavamāna dhāmanī 
SA_GV01_rvh1-10u-16453	RV_9,066.02c pratīcī soma tasthatuḥ //	pratīcī soma tasthatuḥ 
SA_GV01_rvh1-10u-16454	RV_9,066.03a pari dhāmāni yāni te tvaṃ somāsi viśvataḥ /	pari dhāmāni yāni te tvam soma asi viśvatas 
SA_GV01_rvh1-10u-16455	RV_9,066.03c pavamāna ṛtubhiḥ kave //	pavamānaḥ ṛtubhiḥ kave 
SA_GV01_rvh1-10u-16456	RV_9,066.04a pavasva janayann iṣo 'bhi viśvāni vāryā /	pavasva janayan iṣaḥ bhi viśvāni vāryā 
SA_GV01_rvh1-10u-16457	RV_9,066.04c sakhā sakhibhya ūtaye //	sakhā sakhibhyaḥ ūtaye 
SA_GV01_rvh1-10u-16458	RV_9,066.05a tava śukrāso arcayo divas pṛṣṭhe vi tanvate /	tava śukrāsaḥ arcayaḥ divaḥ pṛṣṭhe vi tanvate 
SA_GV01_rvh1-10u-16459	RV_9,066.05c pavitraṃ soma dhāmabhiḥ //	pavitram soma dhāmabhiḥ 
SA_GV01_rvh1-10u-16460	RV_9,066.06a taveme sapta sindhavaḥ praśiṣaṃ soma sisrate /	tava ime sapta sindhavaḥ praśiṣam soma sisrate 
SA_GV01_rvh1-10u-16461	RV_9,066.06c tubhyaṃ dhāvanti dhenavaḥ //	tubhyam dhāvanti dhenavaḥ 
SA_GV01_rvh1-10u-16462	RV_9,066.07a pra soma yāhi dhārayā suta indrāya matsaraḥ /	pra soma yāhi dhārayā sutaḥ indrāya matsaraḥ 
SA_GV01_rvh1-10u-16463	RV_9,066.07c dadhāno akṣiti śravaḥ //	dadhānaḥ akṣiti śravaḥ 
SA_GV01_rvh1-10u-16464	RV_9,066.08a sam u tvā dhībhir asvaran hinvatīḥ sapta jāmayaḥ /	sam u tvā dhībhiḥ asvaran hinvatīḥ sapta jāmayaḥ 
SA_GV01_rvh1-10u-16465	RV_9,066.08c vipram ājā vivasvataḥ //	vipram ājā vivasvataḥ 
SA_GV01_rvh1-10u-16466	RV_9,066.09a mṛjanti tvā sam agruvo 'vye jīrāv adhi ṣvaṇi /	mṛjanti tvā sam agruvaḥ vye jīrau adhi svani 
SA_GV01_rvh1-10u-16467	RV_9,066.09c rebho yad ajyase vane //	rebhaḥ yat ajyase vane 
SA_GV01_rvh1-10u-16468	RV_9,066.10a pavamānasya te kave vājin sargā asṛkṣata /	pavamānasya te kave vājin sargāḥ asṛkṣata 
SA_GV01_rvh1-10u-16469	RV_9,066.10c arvanto na śravasyavaḥ //	arvantaḥ na śravasyavaḥ 
SA_GV01_rvh1-10u-16470	RV_9,066.11a acchā kośam madhuścutam asṛgraṃ vāre avyaye /	acchā kośam madhuścutam asṛgram vāre avyaye 
SA_GV01_rvh1-10u-16471	RV_9,066.11c avāvaśanta dhītayaḥ //	avāvaśanta dhītayaḥ 
SA_GV01_rvh1-10u-16472	RV_9,066.12a acchā samudram indavo 'staṃ gāvo na dhenavaḥ /	acchā samudram indavaḥ stam gāvaḥ na dhenavaḥ 
SA_GV01_rvh1-10u-16473	RV_9,066.12c agmann ṛtasya yonim ā //	agman ṛtasya yonim ā 
SA_GV01_rvh1-10u-16474	RV_9,066.13a pra ṇa indo mahe raṇa āpo arṣanti sindhavaḥ /	pra naḥ indo mahe raṇe āpaḥ arṣanti sindhavaḥ 
SA_GV01_rvh1-10u-16475	RV_9,066.13c yad gobhir vāsayiṣyase //	yat gobhiḥ vāsayiṣyase 
SA_GV01_rvh1-10u-16476	RV_9,066.14a asya te sakhye vayam iyakṣantas tvotayaḥ /	asya te sakhye vayam iyakṣantaḥ tvotayaḥ 
SA_GV01_rvh1-10u-16477	RV_9,066.14c indo sakhitvam uśmasi //	indo sakhi tvam uśmasi 
SA_GV01_rvh1-10u-16478	RV_9,066.15a ā pavasva gaviṣṭaye mahe soma nṛcakṣase /	ā pavasva gaviṣṭaye mahe soma nṛ cakṣase 
SA_GV01_rvh1-10u-16479	RV_9,066.15c endrasya jaṭhare viśa //	ā indrasya jaṭhare viśa 
SA_GV01_rvh1-10u-16480	RV_9,066.16a mahāṃ asi soma jyeṣṭha ugrāṇām inda ojiṣṭhaḥ /	mahān asi soma jyeṣṭhaḥ ugrāṇām indo ojiṣṭhaḥ 
SA_GV01_rvh1-10u-16481	RV_9,066.16c yudhvā sañ chaśvaj jigetha //	yudhvā sam śaśvat jigetha 
SA_GV01_rvh1-10u-16482	RV_9,066.17a ya ugrebhyaś cid ojīyāñ chūrebhyaś cic chūrataraḥ /	yaḥ ugrebhyaḥ cit ojīyān śūrebhyaḥ cit śūrataraḥ 
SA_GV01_rvh1-10u-16483	RV_9,066.17c bhūridābhyaś cin maṃhīyān //	bhūri dābhyaḥ cit maṃhīyān 
SA_GV01_rvh1-10u-16484	RV_9,066.18a tvaṃ soma sūra eṣas tokasya sātā tanūnām /	tvam soma sūraḥ ā iṣaḥ tokasya sātā tanūnām 
SA_GV01_rvh1-10u-16485	RV_9,066.18c vṛṇīmahe sakhyāya vṛṇīmahe yujyāya //	vṛṇīmahe sakhyāya vṛṇīmahe yujyāya 
SA_GV01_rvh1-10u-16486	RV_9,066.19a agna āyūṃṣi pavasa ā suvorjam iṣaṃ ca naḥ /	agne āyūṃṣi pavase ā suva ūrjam iṣam ca naḥ 
SA_GV01_rvh1-10u-16487	RV_9,066.19c āre bādhasva ducchunām //	āre bādhasva ducchunām 
SA_GV01_rvh1-10u-16488	RV_9,066.20a agnir ṛṣiḥ pavamānaḥ pāñcajanyaḥ purohitaḥ /	agniḥ ṛṣiḥ pavamānaḥ pāñcajanyaḥ purohitaḥ 
SA_GV01_rvh1-10u-16489	RV_9,066.20c tam īmahe mahāgayam //	tam īmahe mahā gayam 
SA_GV01_rvh1-10u-16490	RV_9,066.21a agne pavasva svapā asme varcaḥ suvīryam /	agne pavasva su apāḥ asme varcaḥ su vīryam 
SA_GV01_rvh1-10u-16491	RV_9,066.21c dadhad rayim mayi poṣam //	dadhat rayim mayi poṣam 
SA_GV01_rvh1-10u-16492	RV_9,066.22a pavamāno ati sridho 'bhy arṣati suṣṭutim /	pavamānaḥ ati sridhaḥ bhī arṣati suṣṭutim 
SA_GV01_rvh1-10u-16493	RV_9,066.22c sūro na viśvadarśataḥ //	sūraḥ na viśva darśataḥ 
SA_GV01_rvh1-10u-16494	RV_9,066.23a sa marmṛjāna āyubhiḥ prayasvān prayase hitaḥ /	sa marmṛjānaḥ āyubhiḥ prayasvān prayase hitaḥ 
SA_GV01_rvh1-10u-16495	RV_9,066.23c indur atyo vicakṣaṇaḥ //	induḥ atyaḥ vicakṣaṇaḥ 
SA_GV01_rvh1-10u-16496	RV_9,066.24a pavamāna ṛtam bṛhac chukraṃ jyotir ajījanat /	pavamānaḥ ṛtam bṛhat śukram jyotiḥ ajījanat 
SA_GV01_rvh1-10u-16497	RV_9,066.24c kṛṣṇā tamāṃsi jaṅghanat //	kṛṣṇā tamāṃsi jaṅghanat 
SA_GV01_rvh1-10u-16498	RV_9,066.25a pavamānasya jaṅghnato hareś candrā asṛkṣata /	pavamānasya jaṅghnataḥ hareḥ candrāḥ asṛkṣata 
SA_GV01_rvh1-10u-16499	RV_9,066.25c jīrā ajiraśociṣaḥ //	jīrāḥ ajira śociṣaḥ 
SA_GV01_rvh1-10u-16500	RV_9,066.26a pavamāno rathītamaḥ śubhrebhiḥ śubhraśastamaḥ /	pavamānaḥ rathītamaḥ śubhrebhiḥ śubhraśastamaḥ 
SA_GV01_rvh1-10u-16501	RV_9,066.26c hariścandro marudgaṇaḥ //	hari ścandraḥ marut gaṇaḥ 
SA_GV01_rvh1-10u-16502	RV_9,066.27a pavamāno vy aśnavad raśmibhir vājasātamaḥ /	pavamānaḥ vi aśnavat raśmibhiḥ vāja sātamaḥ 
SA_GV01_rvh1-10u-16503	RV_9,066.27c dadhat stotre suvīryam //	dadhat stotre su vīryam 
SA_GV01_rvh1-10u-16504	RV_9,066.28a pra suvāna indur akṣāḥ pavitram aty avyayam /	pra suvānaḥ induḥ akṣār pavitram ati avyayam 
SA_GV01_rvh1-10u-16505	RV_9,066.28c punāna indur indram ā //	punānaḥ induḥ indram ā 
SA_GV01_rvh1-10u-16506	RV_9,066.29a eṣa somo adhi tvaci gavāṃ krīḷaty adribhiḥ /	eṣa somaḥ adhi tvaci gavām krīḍati adribhiḥ 
SA_GV01_rvh1-10u-16507	RV_9,066.29c indram madāya johuvat //	indram madāya johuvat 
SA_GV01_rvh1-10u-16508	RV_9,066.30a yasya te dyumnavat payaḥ pavamānābhṛtaṃ divaḥ /	yasya te dyumnavat payaḥ pavamāna ābhṛtam divaḥ 
SA_GV01_rvh1-10u-16509	RV_9,066.30c tena no mṛḷa jīvase //	tena naḥ mṛḍa jīvase 
SA_GV01_rvh1-10u-16510	RV_9,067.01a tvaṃ somāsi dhārayur mandra ojiṣṭho adhvare /	tvam soma asi dhārayuḥ mandraḥ ojiṣṭhaḥ adhvare 
SA_GV01_rvh1-10u-16511	RV_9,067.01c pavasva maṃhayadrayiḥ //	pavasva maṃhayat rayiḥ 
SA_GV01_rvh1-10u-16512	RV_9,067.02a tvaṃ suto nṛmādano dadhanvān matsarintamaḥ /	tvam sutaḥ nṛ mādanaḥ dadhanvān matsarintamaḥ 
SA_GV01_rvh1-10u-16513	RV_9,067.02c indrāya sūrir andhasā //	indrāya sūriḥ andhasā 
SA_GV01_rvh1-10u-16514	RV_9,067.03a tvaṃ suṣvāṇo adribhir abhy arṣa kanikradat /	tvam suṣvāṇaḥ adribhiḥ abhī arṣa kanikradat 
SA_GV01_rvh1-10u-16515	RV_9,067.03c dyumantaṃ śuṣmam uttamam //	dyumantam śuṣmam uttamam 
SA_GV01_rvh1-10u-16516	RV_9,067.04a indur hinvāno arṣati tiro vārāṇy avyayā /	induḥ hinvānaḥ arṣati tiras vārāṇi avyayā 
SA_GV01_rvh1-10u-16517	RV_9,067.04c harir vājam acikradat //	hariḥ vājam acikradat 
SA_GV01_rvh1-10u-16518	RV_9,067.05a indo vy avyam arṣasi vi śravāṃsi vi saubhagā /	indo vi avyam arṣasi vi śravāṃsi vi saubhagā 
SA_GV01_rvh1-10u-16519	RV_9,067.05c vi vājān soma gomataḥ //	vi vājān soma gomataḥ 
SA_GV01_rvh1-10u-16520	RV_9,067.06a ā na indo śatagvinaṃ rayiṃ gomantam aśvinam /	ā naḥ indo śatagvinam rayim gomantam aśvinam 
SA_GV01_rvh1-10u-16521	RV_9,067.06c bharā soma sahasriṇam //	bhara soma sahasriṇam 
SA_GV01_rvh1-10u-16522	RV_9,067.07a pavamānāsa indavas tiraḥ pavitram āśavaḥ /	pavamānāsaḥ indavaḥ tiras pavitram āśavaḥ 
SA_GV01_rvh1-10u-16523	RV_9,067.07c indraṃ yāmebhir āśata //	indram yāmebhiḥ āśata 
SA_GV01_rvh1-10u-16524	RV_9,067.08a kakuhaḥ somyo rasa indur indrāya pūrvyaḥ /	kakuhaḥ somyaḥ rasaḥ induḥ indrāya pūrvyaḥ 
SA_GV01_rvh1-10u-16525	RV_9,067.08c āyuḥ pavata āyave //	āyuḥ pavate āyave 
SA_GV01_rvh1-10u-16526	RV_9,067.09a hinvanti sūram usrayaḥ pavamānam madhuścutam /	hinvanti sūram usrayaḥ pavamānam madhuścutam 
SA_GV01_rvh1-10u-16527	RV_9,067.09c abhi girā sam asvaran //	abhi girā sam asvaran 
SA_GV01_rvh1-10u-16528	RV_9,067.10a avitā no ajāśvaḥ pūṣā yāmani-yāmani /	avitā naḥ aja aśvaḥ pūṣā yāmani yāmani 
SA_GV01_rvh1-10u-16529	RV_9,067.10c ā bhakṣat kanyāsu naḥ //	ā bhakṣat kanyāsu naḥ 
SA_GV01_rvh1-10u-16530	RV_9,067.11a ayaṃ somaḥ kapardine ghṛtaṃ na pavate madhu /	ayam somaḥ kapardine ghṛtam na pavate madhu 
SA_GV01_rvh1-10u-16531	RV_9,067.11c ā bhakṣat kanyāsu naḥ //	ā bhakṣat kanyāsu naḥ 
SA_GV01_rvh1-10u-16532	RV_9,067.12a ayaṃ ta āghṛṇe suto ghṛtaṃ na pavate śuci /	ayam te āghṛṇe sutaḥ ghṛtam na pavate śuci 
SA_GV01_rvh1-10u-16533	RV_9,067.12c ā bhakṣat kanyāsu naḥ //	ā bhakṣat kanyāsu naḥ 
SA_GV01_rvh1-10u-16534	RV_9,067.13a vāco jantuḥ kavīnām pavasva soma dhārayā /	vācaḥ jantuḥ kavīnām pavasva soma dhārayā 
SA_GV01_rvh1-10u-16535	RV_9,067.13c deveṣu ratnadhā asi //	deveṣu ratna dhāḥ asi 
SA_GV01_rvh1-10u-16536	RV_9,067.14a ā kalaśeṣu dhāvati śyeno varma vi gāhate /	ā kalaśeṣu dhāvati śyenaḥ varma vi gāhate 
SA_GV01_rvh1-10u-16537	RV_9,067.14c abhi droṇā kanikradat //	abhi droṇā kanikradat 
SA_GV01_rvh1-10u-16538	RV_9,067.15a pari pra soma te raso 'sarji kalaśe sutaḥ /	pari pra soma te rasaḥ sarji kalaśe sutaḥ 
SA_GV01_rvh1-10u-16539	RV_9,067.15c śyeno na takto arṣati //	śyenaḥ na taktaḥ arṣati 
SA_GV01_rvh1-10u-16540	RV_9,067.16a pavasva soma mandayann indrāya madhumattamaḥ //	pavasva soma mandayan indrāya madhumattamaḥ 
SA_GV01_rvh1-10u-16541	RV_9,067.17a asṛgran devavītaye vājayanto rathā iva //	asṛgran deva vītaye vājayantaḥ rathāḥ iva 
SA_GV01_rvh1-10u-16542	RV_9,067.18a te sutāso madintamāḥ śukrā vāyum asṛkṣata //	te sutāsaḥ madintamāḥ śukrāḥ vāyum asṛkṣata 
SA_GV01_rvh1-10u-16543	RV_9,067.19a grāvṇā tunno abhiṣṭutaḥ pavitraṃ soma gacchasi /	grāvṇā tunnaḥ abhiṣṭutaḥ pavitram soma gacchasi 
SA_GV01_rvh1-10u-16544	RV_9,067.19c dadhat stotre suvīryam //	dadhat stotre su vīryam 
SA_GV01_rvh1-10u-16545	RV_9,067.20a eṣa tunno abhiṣṭutaḥ pavitram ati gāhate /	eṣa tunnaḥ abhiṣṭutaḥ pavitram ati gāhate 
SA_GV01_rvh1-10u-16546	RV_9,067.20c rakṣohā vāram avyayam //	rakṣaḥ hā vāram avyayam 
SA_GV01_rvh1-10u-16547	RV_9,067.21a yad anti yac ca dūrake bhayaṃ vindati mām iha /	yat anti yat ca dūrake bhayam vindati mām iha 
SA_GV01_rvh1-10u-16548	RV_9,067.21c pavamāna vi taj jahi //	pavamāna vi tat jahi 
SA_GV01_rvh1-10u-16549	RV_9,067.22a pavamānaḥ so adya naḥ pavitreṇa vicarṣaṇiḥ /	pavamānaḥ saḥ adya naḥ pavitreṇa vicarṣaṇiḥ 
SA_GV01_rvh1-10u-16550	RV_9,067.22c yaḥ potā sa punātu naḥ //	yaḥ potā sa punātu naḥ 
SA_GV01_rvh1-10u-16551	RV_9,067.23a yat te pavitram arciṣy agne vitatam antar ā /	yat te pavitram arciṣi agne vitatam antar ā 
SA_GV01_rvh1-10u-16552	RV_9,067.23c brahma tena punīhi naḥ //	brahma tena punīhi naḥ 
SA_GV01_rvh1-10u-16553	RV_9,067.24a yat te pavitram arcivad agne tena punīhi naḥ /	yat te pavitram arcivat agne tena punīhi naḥ 
SA_GV01_rvh1-10u-16554	RV_9,067.24c brahmasavaiḥ punīhi naḥ //	brahma savaiḥ punīhi naḥ 
SA_GV01_rvh1-10u-16555	RV_9,067.25a ubhābhyāṃ deva savitaḥ pavitreṇa savena ca /	ubhābhyām deva savitar pavitreṇa savena ca 
SA_GV01_rvh1-10u-16556	RV_9,067.25c mām punīhi viśvataḥ //	mām punīhi viśvatas 
SA_GV01_rvh1-10u-16557	RV_9,067.26a tribhiṣ ṭvaṃ deva savitar varṣiṣṭhaiḥ soma dhāmabhiḥ /	tribhiḥ tvam deva savitar varṣiṣṭhaiḥ soma dhāmabhiḥ 
SA_GV01_rvh1-10u-16558	RV_9,067.26c agne dakṣaiḥ punīhi naḥ //	agne dakṣaiḥ punīhi naḥ 
SA_GV01_rvh1-10u-16559	RV_9,067.27a punantu māṃ devajanāḥ punantu vasavo dhiyā /	punantu mām deva janāḥ punantu vasavaḥ dhiyā 
SA_GV01_rvh1-10u-16560	RV_9,067.27c viśve devāḥ punīta mā jātavedaḥ punīhi mā //	viśve devāḥ punīta mā jātavedaḥ punīhi mā 
SA_GV01_rvh1-10u-16561	RV_9,067.28a pra pyāyasva pra syandasva soma viśvebhir aṃśubhiḥ /	pra pyāyasva pra syandasva soma viśvebhiḥ aṃśubhiḥ 
SA_GV01_rvh1-10u-16562	RV_9,067.28c devebhya uttamaṃ haviḥ //	devebhyaḥ uttamam haviḥ 
SA_GV01_rvh1-10u-16563	RV_9,067.29a upa priyam panipnataṃ yuvānam āhutīvṛdham /	upa priyam panipnatam yuvānam āhutīvṛdham 
SA_GV01_rvh1-10u-16564	RV_9,067.29c aganma bibhrato namaḥ //	aganma bibhrataḥ namaḥ 
SA_GV01_rvh1-10u-16565	RV_9,067.30a alāyyasya paraśur nanāśa tam ā pavasva deva soma /	alāyyasya paraśuḥ nanāśa tam ā pavasva deva soma 
SA_GV01_rvh1-10u-16566	RV_9,067.30c ākhuṃ cid eva deva soma //	ākhum cit eva deva soma 
SA_GV01_rvh1-10u-16567	RV_9,067.31a yaḥ pāvamānīr adhyety ṛṣibhiḥ sambhṛtaṃ rasam /	yaḥ pāvamānīḥ adhyeti ṛṣibhiḥ sambhṛtam rasam 
SA_GV01_rvh1-10u-16568	RV_9,067.31c sarvaṃ sa pūtam aśnāti svaditam mātariśvanā //	sarvam sa pūtam aśnāti svaditam mātariśvanā 
SA_GV01_rvh1-10u-16569	RV_9,067.32a pāvamānīr yo adhyety ṛṣibhiḥ sambhṛtaṃ rasam /	pāvamānīḥ yaḥ adhyeti ṛṣibhiḥ sambhṛtam rasam 
SA_GV01_rvh1-10u-16570	RV_9,067.32c tasmai sarasvatī duhe kṣīraṃ sarpir madhūdakam //	tasmai sarasvatī duhe kṣīram sarpiḥ madhūdakam 
SA_GV01_rvh1-10u-16571	RV_9,068.01a pra devam acchā madhumanta indavo 'siṣyadanta gāva ā na dhenavaḥ /	pra devam acchā madhumantaḥ indavaḥ siṣyadanta gāvaḥ ā na dhenavaḥ 
SA_GV01_rvh1-10u-16572	RV_9,068.01c barhiṣado vacanāvanta ūdhabhiḥ parisrutam usriyā nirṇijaṃ dhire //	barhiṣadaḥ vacanāvantaḥ ūdhabhiḥ parisrutam usriyāḥ nirṇijam dhire 
SA_GV01_rvh1-10u-16573	RV_9,068.02a sa roruvad abhi pūrvā acikradad upāruhaḥ śrathayan svādate hariḥ /	sa roruvat abhi pūrvāḥ acikradat upāruhaḥ śrathayan svādate hariḥ 
SA_GV01_rvh1-10u-16574	RV_9,068.02c tiraḥ pavitram pariyann uru jrayo ni śaryāṇi dadhate deva ā varam //	tiras pavitram pariyan uru jrayaḥ ni śaryāṇi dadhate devaḥ ā varam 
SA_GV01_rvh1-10u-16575	RV_9,068.03a vi yo mame yamyā saṃyatī madaḥ sākaṃvṛdhā payasā pinvad akṣitā /	vi yaḥ mame yamyā saṃyatī madaḥ sākaṃvṛdhā payasā pinvat akṣitā 
SA_GV01_rvh1-10u-16576	RV_9,068.03c mahī apāre rajasī vivevidad abhivrajann akṣitam pāja ā dade //	mahī apāre rajasī vivevidat abhivrajan akṣitam pājaḥ ā dade 
SA_GV01_rvh1-10u-16577	RV_9,068.04a sa mātarā vicaran vājayann apaḥ pra medhiraḥ svadhayā pinvate padam /	sa mātarā vicaran vājayan apaḥ pra medhiraḥ svadhayā pinvate padam 
SA_GV01_rvh1-10u-16578	RV_9,068.04c aṃśur yavena pipiśe yato nṛbhiḥ saṃ jāmibhir nasate rakṣate śiraḥ //	aṃśuḥ yavena pipiśe yataḥ nṛbhiḥ sam jāmibhiḥ nasate rakṣate śiraḥ 
SA_GV01_rvh1-10u-16579	RV_9,068.05a saṃ dakṣeṇa manasā jāyate kavir ṛtasya garbho nihito yamā paraḥ /	sam dakṣeṇa manasā jāyate kaviḥ ṛtasya garbhaḥ nihitaḥ yamā paras 
SA_GV01_rvh1-10u-16580	RV_9,068.05c yūnā ha santā prathamaṃ vi jajñatur guhā hitaṃ janima nemam udyatam //	yūnā ha santā prathamam vi jajñatuḥ guhā hitam janima nemam udyatam 
SA_GV01_rvh1-10u-16581	RV_9,068.06a mandrasya rūpaṃ vividur manīṣiṇaḥ śyeno yad andho abharat parāvataḥ /	mandrasya rūpam vividuḥ manīṣiṇaḥ śyenaḥ yat andhaḥ abharat parāvataḥ 
SA_GV01_rvh1-10u-16582	RV_9,068.06c tam marjayanta suvṛdhaṃ nadīṣv āṃ uśantam aṃśum pariyantam ṛgmiyam //	tam marjayanta suvṛdham nadīṣu ām uśantam aṃśum pariyantam ṛgmiyam 
SA_GV01_rvh1-10u-16583	RV_9,068.07a tvām mṛjanti daśa yoṣaṇaḥ sutaṃ soma ṛṣibhir matibhir dhītibhir hitam /	tvām mṛjanti daśa yoṣaṇaḥ sutam soma ṛṣibhiḥ matibhiḥ dhītibhiḥ hitam 
SA_GV01_rvh1-10u-16584	RV_9,068.07c avyo vārebhir uta devahūtibhir nṛbhir yato vājam ā darṣi sātaye //	avyaḥ vārebhiḥ uta deva hūtibhiḥ nṛbhiḥ yataḥ vājam ā darṣi sātaye 
SA_GV01_rvh1-10u-16585	RV_9,068.08a pariprayantaṃ vayyaṃ suṣaṃsadaṃ somam manīṣā abhy anūṣata stubhaḥ /	pariprayantam vayyam suṣaṃsadam somam manīṣāḥ abhī anūṣata stubhaḥ 
SA_GV01_rvh1-10u-16586	RV_9,068.08c yo dhārayā madhumāṃ ūrmiṇā diva iyarti vācaṃ rayiṣāḷ amartyaḥ //	yaḥ dhārayā madhumān ūrmiṇā divaḥ iyarti vācam rayiṣāh amartyaḥ 
SA_GV01_rvh1-10u-16587	RV_9,068.09a ayaṃ diva iyarti viśvam ā rajaḥ somaḥ punānaḥ kalaśeṣu sīdati /	ayam divaḥ iyarti viśvam ā rajaḥ somaḥ punānaḥ kalaśeṣu sīdati 
SA_GV01_rvh1-10u-16588	RV_9,068.09c adbhir gobhir mṛjyate adribhiḥ sutaḥ punāna indur varivo vidat priyam //	adbhiḥ gobhiḥ mṛjyate adribhiḥ sutaḥ punānaḥ induḥ varivaḥ vidat priyam 
SA_GV01_rvh1-10u-16589	RV_9,068.10a evā naḥ soma pariṣicyamāno vayo dadhac citratamam pavasva /	eva naḥ soma pariṣicyamānaḥ vayaḥ dadhat citratamam pavasva 
SA_GV01_rvh1-10u-16590	RV_9,068.10c adveṣe dyāvāpṛthivī huvema devā dhatta rayim asme suvīram //	a dveṣe dyāvāpṛthivī huvema devāḥ dhatta rayim asme su vīram 
SA_GV01_rvh1-10u-16591	RV_9,069.01a iṣur na dhanvan prati dhīyate matir vatso na mātur upa sarjy ūdhani /	iṣuḥ na dhanvan prati dhīyate matiḥ vatsaḥ na mātuḥ upa sarji ūdhani 
SA_GV01_rvh1-10u-16592	RV_9,069.01c urudhāreva duhe agra āyaty asya vrateṣv api soma iṣyate //	uru dhārā iva duhe agre āyatī asya vrateṣu api somaḥ iṣyate 
SA_GV01_rvh1-10u-16593	RV_9,069.02a upo matiḥ pṛcyate sicyate madhu mandrājanī codate antar āsani /	upa u matiḥ pṛcyate sicyate madhu mandrājanī codate antar āsani 
SA_GV01_rvh1-10u-16594	RV_9,069.02c pavamānaḥ saṃtaniḥ praghnatām iva madhumān drapsaḥ pari vāram arṣati //	pavamānaḥ saṃtaniḥ praghnatām iva madhumān drapsaḥ pari vāram arṣati 
SA_GV01_rvh1-10u-16595	RV_9,069.03a avye vadhūyuḥ pavate pari tvaci śrathnīte naptīr aditer ṛtaṃ yate /	avye vadhūyuḥ pavate pari tvaci śrathnīte naptīḥ aditeḥ ṛtam yate 
SA_GV01_rvh1-10u-16596	RV_9,069.03c harir akrān yajataḥ saṃyato mado nṛmṇā śiśāno mahiṣo na śobhate //	hariḥ akrān yajataḥ saṃyataḥ madaḥ nṛmṇā śiśānaḥ mahiṣaḥ na śobhate 
SA_GV01_rvh1-10u-16597	RV_9,069.04a ukṣā mimāti prati yanti dhenavo devasya devīr upa yanti niṣkṛtam /	ukṣā mimāti prati yanti dhenavaḥ devasya devīḥ upa yanti niṣkṛtam 
SA_GV01_rvh1-10u-16598	RV_9,069.04c aty akramīd arjunaṃ vāram avyayam atkaṃ na niktam pari somo avyata //	ati akramīt arjunam vāram avyayam atkam na niktam pari somaḥ avyata 
SA_GV01_rvh1-10u-16599	RV_9,069.05a amṛktena ruśatā vāsasā harir amartyo nirṇijānaḥ pari vyata /	amṛktena ruśatā vāsasā hariḥ amartyaḥ nirṇijānaḥ pari vyata 
SA_GV01_rvh1-10u-16600	RV_9,069.05c divas pṛṣṭham barhaṇā nirṇije kṛtopastaraṇaṃ camvor nabhasmayam //	divaḥ pṛṣṭham barhaṇā nirṇije kṛta upastaraṇam camvoḥ nabhasmayam 
SA_GV01_rvh1-10u-16601	RV_9,069.06a sūryasyeva raśmayo drāvayitnavo matsarāsaḥ prasupaḥ sākam īrate /	sūryasya iva raśmayaḥ drāvayitnavaḥ matsarāsaḥ prasupaḥ sākam īrate 
SA_GV01_rvh1-10u-16602	RV_9,069.06c tantuṃ tatam pari sargāsa āśavo nendrād ṛte pavate dhāma kiṃ cana //	tantum tatam pari sargāsaḥ āśavaḥ na indrāt ṛte pavate dhāma kim cana 
SA_GV01_rvh1-10u-16603	RV_9,069.07a sindhor iva pravaṇe nimna āśavo vṛṣacyutā madāso gātum āśata /	sindhoḥ iva pravaṇe nimne āśavaḥ vṛṣa cyutāḥ madāsaḥ gātum āśata 
SA_GV01_rvh1-10u-16604	RV_9,069.07c śaṃ no niveśe dvipade catuṣpade 'sme vājāḥ soma tiṣṭhantu kṛṣṭayaḥ //	śam naḥ niveśe dvipade catuṣpade sme vājāḥ soma tiṣṭhantu kṛṣṭayaḥ 
SA_GV01_rvh1-10u-16605	RV_9,069.08a ā naḥ pavasva vasumad dhiraṇyavad aśvāvad gomad yavamat suvīryam /	ā naḥ pavasva vasumat hiraṇyavat aśvāvat gomat yavamat su vīryam 
SA_GV01_rvh1-10u-16606	RV_9,069.08c yūyaṃ hi soma pitaro mama sthana divo mūrdhānaḥ prasthitā vayaskṛtaḥ //	yūyam hi soma pitaraḥ mama sthana divaḥ mūrdhānaḥ prasthitāḥ vayaskṛtaḥ 
SA_GV01_rvh1-10u-16607	RV_9,069.09a ete somāḥ pavamānāsa indraṃ rathā iva pra yayuḥ sātim accha /	ete somāḥ pavamānāsaḥ indram rathāḥ iva pra yayuḥ sātim accha 
SA_GV01_rvh1-10u-16608	RV_9,069.09c sutāḥ pavitram ati yanty avyaṃ hitvī vavriṃ harito vṛṣṭim accha //	sutāḥ pavitram ati yanti avyam hitvī vavrim haritaḥ vṛṣṭim accha 
SA_GV01_rvh1-10u-16609	RV_9,069.10a indav indrāya bṛhate pavasva sumṛḷīko anavadyo riśādāḥ /	indo indrāya bṛhate pavasva su mṛḍīkaḥ anavadyaḥ riśādāḥ 
SA_GV01_rvh1-10u-16610	RV_9,069.10c bharā candrāṇi gṛṇate vasūni devair dyāvāpṛthivī prāvataṃ naḥ //	bhara candrāṇi gṛṇate vasūni devaiḥ dyāvāpṛthivī prāvatam naḥ 
SA_GV01_rvh1-10u-16611	RV_9,070.01a trir asmai sapta dhenavo duduhre satyām āśiram pūrvye vyomani /	tris asmai sapta dhenavaḥ duduhre satyām āśiram pūrvye vyomani 
SA_GV01_rvh1-10u-16612	RV_9,070.01c catvāry anyā bhuvanāni nirṇije cārūṇi cakre yad ṛtair avardhata //	catvāri anyā bhuvanāni nirṇije cārūṇi cakre yat ṛtaiḥ avardhata 
SA_GV01_rvh1-10u-16613	RV_9,070.02a sa bhikṣamāṇo amṛtasya cāruṇa ubhe dyāvā kāvyenā vi śaśrathe /	sa bhikṣamāṇaḥ amṛtasya cāruṇaḥ ubhe dyāvā kāvyena vi śaśrathe 
SA_GV01_rvh1-10u-16614	RV_9,070.02c tejiṣṭhā apo maṃhanā pari vyata yadī devasya śravasā sado viduḥ //	tejiṣṭhāḥ apaḥ maṃhanā pari vyata yadī devasya śravasā sadaḥ viduḥ 
SA_GV01_rvh1-10u-16615	RV_9,070.03a te asya santu ketavo 'mṛtyavo 'dābhyāso januṣī ubhe anu /	te asya santu ketavaḥ mṛtyavaḥ dābhyāsaḥ januṣī ubhe anu 
SA_GV01_rvh1-10u-16616	RV_9,070.03c yebhir nṛmṇā ca devyā ca punata ād id rājānam mananā agṛbhṇata //	yebhiḥ nṛmṇā ca devyā ca punate āt id rājānam mananāḥ agṛbhṇata 
SA_GV01_rvh1-10u-16617	RV_9,070.04a sa mṛjyamāno daśabhiḥ sukarmabhiḥ pra madhyamāsu mātṛṣu prame sacā /	sa mṛjyamānaḥ daśabhiḥ su karmabhiḥ pra madhyamāsu mātṛṣu prame sacā 
SA_GV01_rvh1-10u-16618	RV_9,070.04c vratāni pāno amṛtasya cāruṇa ubhe nṛcakṣā anu paśyate viśau //	vratāni pānaḥ amṛtasya cāruṇaḥ ubhe nṛ cakṣāḥ anu paśyate viśau 
SA_GV01_rvh1-10u-16619	RV_9,070.05a sa marmṛjāna indriyāya dhāyasa obhe antā rodasī harṣate hitaḥ /	sa marmṛjānaḥ indriyāya dhāyase ā ubhe antar rodasī harṣate hitaḥ 
SA_GV01_rvh1-10u-16620	RV_9,070.05c vṛṣā śuṣmeṇa bādhate vi durmatīr ādediśānaḥ śaryaheva śurudhaḥ //	vṛṣā śuṣmeṇa bādhate vi durmatīḥ ādediśānaḥ śaryahā iva śurudhaḥ 
SA_GV01_rvh1-10u-16621	RV_9,070.06a sa mātarā na dadṛśāna usriyo nānadad eti marutām iva svanaḥ /	sa mātarā na dadṛśānaḥ usriyaḥ nānadat eti marutām iva svanaḥ 
SA_GV01_rvh1-10u-16622	RV_9,070.06c jānann ṛtam prathamaṃ yat svarṇaram praśastaye kam avṛṇīta sukratuḥ //	jānan ṛtam prathamam yat svarṇaram praśastaye kam avṛṇīta su kratuḥ 
SA_GV01_rvh1-10u-16623	RV_9,070.07a ruvati bhīmo vṛṣabhas taviṣyayā śṛṅge śiśāno hariṇī vicakṣaṇaḥ /	ruvati bhīmaḥ vṛṣabhaḥ taviṣyayā śṛṅge śiśānaḥ hariṇī vicakṣaṇaḥ 
SA_GV01_rvh1-10u-16624	RV_9,070.07c ā yoniṃ somaḥ sukṛtaṃ ni ṣīdati gavyayī tvag bhavati nirṇig avyayī //	ā yonim somaḥ su kṛtam ni sīdati gavyayī tvac bhavati nirṇij avyayī 
SA_GV01_rvh1-10u-16625	RV_9,070.08a śuciḥ punānas tanvam arepasam avye harir ny adhāviṣṭa sānavi /	śuciḥ punānaḥ tanvam arepasam avye hariḥ ni adhāviṣṭa sānavi 
SA_GV01_rvh1-10u-16626	RV_9,070.08c juṣṭo mitrāya varuṇāya vāyave tridhātu madhu kriyate sukarmabhiḥ //	juṣṭaḥ mitrāya varuṇāya vāyave tri dhātu madhu kriyate su karmabhiḥ 
SA_GV01_rvh1-10u-16627	RV_9,070.09a pavasva soma devavītaye vṛṣendrasya hārdi somadhānam ā viśa /	pavasva soma deva vītaye vṛṣā indrasya hārdi soma dhānam ā viśa 
SA_GV01_rvh1-10u-16628	RV_9,070.09c purā no bādhād duritāti pāraya kṣetravid dhi diśa āhā vipṛcchate //	purā naḥ bādhāt duritā ati pāraya kṣetra vid hi diśaḥ āha ā vipṛcchate 
SA_GV01_rvh1-10u-16629	RV_9,070.10a hito na saptir abhi vājam arṣendrasyendo jaṭharam ā pavasva /	hitaḥ na saptiḥ abhi vājam arṣa indrasya indo jaṭharam ā pavasva 
SA_GV01_rvh1-10u-16630	RV_9,070.10c nāvā na sindhum ati parṣi vidvāñ chūro na yudhyann ava no nida spaḥ //	nāvā na sindhum ati parṣi vidvān śūraḥ na yudhyan ava naḥ nidaḥ spaḥ 
SA_GV01_rvh1-10u-16631	RV_9,071.01a ā dakṣiṇā sṛjyate śuṣmy āsadaṃ veti druho rakṣasaḥ pāti jāgṛviḥ /	ā dakṣiṇā sṛjyate śuṣmī āsadam veti druhaḥ rakṣasaḥ pāti jāgṛviḥ 
SA_GV01_rvh1-10u-16632	RV_9,071.01c harir opaśaṃ kṛṇute nabhas paya upastire camvor brahma nirṇije //	hariḥ opaśam kṛṇute nabhaḥ payaḥ upastire camvoḥ brahma nirṇije 
SA_GV01_rvh1-10u-16633	RV_9,071.02a pra kṛṣṭiheva śūṣa eti roruvad asuryaṃ varṇaṃ ni riṇīte asya tam /	pra kṛṣṭi hā iva śūṣaḥ eti roruvat asuryam varṇam ni riṇīte asya tam 
SA_GV01_rvh1-10u-16634	RV_9,071.02c jahāti vavrim pitur eti niṣkṛtam upaprutaṃ kṛṇute nirṇijaṃ tanā //	jahāti vavrim pituḥ eti niṣkṛtam upaprutam kṛṇute nirṇijam tanā 
SA_GV01_rvh1-10u-16635	RV_9,071.03a adribhiḥ sutaḥ pavate gabhastyor vṛṣāyate nabhasā vepate matī /	adribhiḥ sutaḥ pavate gabhastyoḥ vṛṣāyate nabhasā vepate matī 
SA_GV01_rvh1-10u-16636	RV_9,071.03c sa modate nasate sādhate girā nenikte apsu yajate parīmaṇi //	sa modate nasate sādhate girā nenikte apsu yajate parīmaṇi 
SA_GV01_rvh1-10u-16637	RV_9,071.04a pari dyukṣaṃ sahasaḥ parvatāvṛdham madhvaḥ siñcanti harmyasya sakṣaṇim /	pari dyukṣam sahasaḥ parvatāvṛdham madhvaḥ siñcanti harmyasya sakṣaṇim 
SA_GV01_rvh1-10u-16638	RV_9,071.04c ā yasmin gāvaḥ suhutāda ūdhani mūrdhañ chrīṇanty agriyaṃ varīmabhiḥ //	ā yasmin gāvaḥ su hutāde ūdhani mūrdham śrīṇanti agriyam varīmabhiḥ 
SA_GV01_rvh1-10u-16639	RV_9,071.05a sam ī rathaṃ na bhurijor aheṣata daśa svasāro aditer upastha ā /	sam ī ratham na bhurijoḥ aheṣata daśa svasāraḥ aditeḥ upasthe ā 
SA_GV01_rvh1-10u-16640	RV_9,071.05c jigād upa jrayati gor apīcyam padaṃ yad asya matuthā ajījanan //	jigāt upa jrayati goḥ apīcyam padam yat asya matuthāḥ ajījanan 
SA_GV01_rvh1-10u-16641	RV_9,071.06a śyeno na yoniṃ sadanaṃ dhiyā kṛtaṃ hiraṇyayam āsadaṃ deva eṣati /	śyenaḥ na yonim sadanam dhiyā kṛtam hiraṇyayam āsadam devaḥ eṣati 
SA_GV01_rvh1-10u-16642	RV_9,071.06c e riṇanti barhiṣi priyaṃ girāśvo na devāṃ apy eti yajñiyaḥ //	ā riṇanti barhiṣi priyam girā aśvaḥ na devān api eti yajñiyaḥ 
SA_GV01_rvh1-10u-16643	RV_9,071.07a parā vyakto aruṣo divaḥ kavir vṛṣā tripṛṣṭho anaviṣṭa gā abhi /	parā vyaktaḥ aruṣaḥ divaḥ kaviḥ vṛṣā tri pṛṣṭhaḥ anaviṣṭa gāḥ abhi 
SA_GV01_rvh1-10u-16644	RV_9,071.07c sahasraṇītir yatiḥ parāyatī rebho na pūrvīr uṣaso vi rājati //	sahasraṇītiḥ yatiḥ parāyatī rebhaḥ na pūrvīḥ uṣasaḥ vi rājati 
SA_GV01_rvh1-10u-16645	RV_9,071.08a tveṣaṃ rūpaṃ kṛṇute varṇo asya sa yatrāśayat samṛtā sedhati sridhaḥ /	tveṣam rūpam kṛṇute varṇaḥ asya sa yatra aśayat samṛtā sedhati sridhaḥ 
SA_GV01_rvh1-10u-16646	RV_9,071.08c apsā yāti svadhayā daivyaṃ janaṃ saṃ suṣṭutī nasate saṃ goagrayā //	ap sāḥ yāti svadhayā daivyam janam sam suṣṭutī nasate sam go agrayā 
SA_GV01_rvh1-10u-16647	RV_9,071.09a ukṣeva yūthā pariyann arāvīd adhi tviṣīr adhita sūryasya /	ukṣā iva yūthā pariyan arāvīt adhi tviṣīḥ adhita sūryasya 
SA_GV01_rvh1-10u-16648	RV_9,071.09c divyaḥ suparṇo 'va cakṣata kṣāṃ somaḥ pari kratunā paśyate jāḥ //	divyaḥ suparṇaḥ va cakṣata kṣām somaḥ pari kratunā paśyate jāḥ 
SA_GV01_rvh1-10u-16649	RV_9,072.01a harim mṛjanty aruṣo na yujyate saṃ dhenubhiḥ kalaśe somo ajyate /	harim mṛjanti aruṣaḥ na yujyate sam dhenubhiḥ kalaśe somaḥ ajyate 
SA_GV01_rvh1-10u-16650	RV_9,072.01c ud vācam īrayati hinvate matī puruṣṭutasya kati cit paripriyaḥ //	ud vācam īrayati hinvate matī puruṣṭutasya kati cit paripriyaḥ 
SA_GV01_rvh1-10u-16651	RV_9,072.02a sākaṃ vadanti bahavo manīṣiṇa indrasya somaṃ jaṭhare yad āduhuḥ /	sākam vadanti bahavaḥ manīṣiṇaḥ indrasya somam jaṭhare yat āduhuḥ 
SA_GV01_rvh1-10u-16652	RV_9,072.02c yadī mṛjanti sugabhastayo naraḥ sanīḷābhir daśabhiḥ kāmyam madhu //	yadī mṛjanti su gabhastayaḥ naraḥ sanīḍābhiḥ daśabhiḥ kāmyam madhu 
SA_GV01_rvh1-10u-16653	RV_9,072.03a aramamāṇo aty eti gā abhi sūryasya priyaṃ duhitus tiro ravam /	a ramamāṇaḥ ati eti gāḥ abhi sūryasya priyam duhituḥ tiras ravam 
SA_GV01_rvh1-10u-16654	RV_9,072.03c anv asmai joṣam abharad vinaṅgṛsaḥ saṃ dvayībhiḥ svasṛbhiḥ kṣeti jāmibhiḥ //	anu asmai joṣam abharat vinaṅgṛsaḥ sam dvayībhiḥ svasṛbhiḥ kṣeti jāmibhiḥ 
SA_GV01_rvh1-10u-16655	RV_9,072.04a nṛdhūto adriṣuto barhiṣi priyaḥ patir gavām pradiva indur ṛtviyaḥ /	nṛ dhūtaḥ adri sutaḥ barhiṣi priyaḥ patiḥ gavām pradivaḥ induḥ ṛtviyaḥ 
SA_GV01_rvh1-10u-16656	RV_9,072.04c purandhivān manuṣo yajñasādhanaḥ śucir dhiyā pavate soma indra te //	purandhivān manuṣaḥ yajña sādhanaḥ śuciḥ dhiyā pavate somaḥ indra te 
SA_GV01_rvh1-10u-16657	RV_9,072.05a nṛbāhubhyāṃ codito dhārayā suto 'nuṣvadham pavate soma indra te /	nṛ bāhubhyām coditaḥ dhārayā sutaḥ nuṣvadham pavate somaḥ indra te 
SA_GV01_rvh1-10u-16658	RV_9,072.05c āprāḥ kratūn sam ajair adhvare matīr ver na druṣac camvor āsadad dhariḥ //	āprāḥ kratūn sam ajaiḥ adhvare matīḥ veḥ na druṣat camvoḥ āsadat hariḥ 
SA_GV01_rvh1-10u-16659	RV_9,072.06a aṃśuṃ duhanti stanayantam akṣitaṃ kaviṃ kavayo 'paso manīṣiṇaḥ /	aṃśum duhanti stanayantam akṣitam kavim kavayaḥ pasaḥ manīṣiṇaḥ 
SA_GV01_rvh1-10u-16660	RV_9,072.06c sam ī gāvo matayo yanti saṃyata ṛtasya yonā sadane punarbhuvaḥ //	sam ī gāvaḥ matayaḥ yanti saṃyataḥ ṛtasya yonā sadane punarbhuvaḥ 
SA_GV01_rvh1-10u-16661	RV_9,072.07a nābhā pṛthivyā dharuṇo maho divo 'pām ūrmau sindhuṣv antar ukṣitaḥ /	nābhā pṛthivyāḥ dharuṇaḥ mahaḥ divaḥ pām ūrmau sindhuṣu antar ukṣitaḥ 
SA_GV01_rvh1-10u-16662	RV_9,072.07c indrasya vajro vṛṣabho vibhūvasuḥ somo hṛde pavate cāru matsaraḥ //	indrasya vajraḥ vṛṣabhaḥ vibhūvasuḥ somaḥ hṛde pavate cāru matsaraḥ 
SA_GV01_rvh1-10u-16663	RV_9,072.08a sa tū pavasva pari pārthivaṃ raja stotre śikṣann ādhūnvate ca sukrato /	sa tu pavasva pari pārthivam rajaḥ stotre śikṣan ādhūnvate ca su krato 
SA_GV01_rvh1-10u-16664	RV_9,072.08c mā no nir bhāg vasunaḥ sādanaspṛśo rayim piśaṅgam bahulaṃ vasīmahi //	mā naḥ niḥ bhāk vasunaḥ sādana spṛśaḥ rayim piśaṅgam bahulam vasīmahi 
SA_GV01_rvh1-10u-16665	RV_9,072.09a ā tū na indo śatadātv aśvyaṃ sahasradātu paśumad dhiraṇyavat /	ā tu naḥ indo śata dātu aśvyam sahasra dātu paśumat hiraṇyavat 
SA_GV01_rvh1-10u-16666	RV_9,072.09c upa māsva bṛhatī revatīr iṣo 'dhi stotrasya pavamāna no gahi //	upa māsva bṛhatīḥ revatīḥ iṣaḥ dhi stotrasya pavamāna naḥ gahi 
SA_GV01_rvh1-10u-16667	RV_9,073.01a srakve drapsasya dhamataḥ sam asvarann ṛtasya yonā sam aranta nābhayaḥ /	srakve drapsasya dhamataḥ sam asvaran ṛtasya yonā sam aranta nābhayaḥ 
SA_GV01_rvh1-10u-16668	RV_9,073.01c trīn sa mūrdhno asuraś cakra ārabhe satyasya nāvaḥ sukṛtam apīparan //	trīn sa mūrdhnaḥ asuraḥ cakre ārabhe satyasya nāvaḥ sukṛtam apīparan 
SA_GV01_rvh1-10u-16669	RV_9,073.02a samyak samyañco mahiṣā aheṣata sindhor ūrmāv adhi venā avīvipan /	samyak samyañcaḥ mahiṣāḥ aheṣata sindhoḥ ūrmau adhi venāḥ avīvipan 
SA_GV01_rvh1-10u-16670	RV_9,073.02c madhor dhārābhir janayanto arkam it priyām indrasya tanvam avīvṛdhan //	madhoḥ dhārābhiḥ janayantaḥ arkam id priyām indrasya tanvam avīvṛdhan 
SA_GV01_rvh1-10u-16671	RV_9,073.03a pavitravantaḥ pari vācam āsate pitaiṣām pratno abhi rakṣati vratam /	pavitravantaḥ pari vācam āsate pitā eṣām pratnaḥ abhi rakṣati vratam 
SA_GV01_rvh1-10u-16672	RV_9,073.03c mahaḥ samudraṃ varuṇas tiro dadhe dhīrā ic chekur dharuṇeṣv ārabham //	mahaḥ samudram varuṇaḥ tiras dadhe dhīrāḥ id śekuḥ dharuṇeṣu ārabham 
SA_GV01_rvh1-10u-16673	RV_9,073.04a sahasradhāre 'va te sam asvaran divo nāke madhujihvā asaścataḥ /	sahasra dhāre va te sam asvaran divaḥ nāke madhu jihvāḥ asaścataḥ 
SA_GV01_rvh1-10u-16674	RV_9,073.04c asya spaśo na ni miṣanti bhūrṇayaḥ pade-pade pāśinaḥ santi setavaḥ //	asya spaśaḥ na ni miṣanti bhūrṇayaḥ pade pade pāśinaḥ santi setavaḥ 
SA_GV01_rvh1-10u-16675	RV_9,073.05a pitur mātur adhy ā ye samasvarann ṛcā śocantaḥ saṃdahanto avratān /	pituḥ mātuḥ adhi ā ye samasvaran ṛcā śocantaḥ saṃdahantaḥ avratān 
SA_GV01_rvh1-10u-16676	RV_9,073.05c indradviṣṭām apa dhamanti māyayā tvacam asiknīm bhūmano divas pari //	indra dviṣṭām apa dhamanti māyayā tvacam asiknīm bhūmanaḥ divaḥ pari 
SA_GV01_rvh1-10u-16677	RV_9,073.06a pratnān mānād adhy ā ye samasvarañ chlokayantrāso rabhasasya mantavaḥ /	pratnāt mānāt adhi ā ye samasvaram śloka yantrāsaḥ rabhasasya mantavaḥ 
SA_GV01_rvh1-10u-16678	RV_9,073.06c apānakṣāso badhirā ahāsata ṛtasya panthāṃ na taranti duṣkṛtaḥ //	apāna kṣāsaḥ badhirāḥ ahāsata ṛtasya panthām na taranti duṣkṛtaḥ 
SA_GV01_rvh1-10u-16679	RV_9,073.07a sahasradhāre vitate pavitra ā vācam punanti kavayo manīṣiṇaḥ /	sahasra dhāre vitate pavitre ā vācam punanti kavayaḥ manīṣiṇaḥ 
SA_GV01_rvh1-10u-16680	RV_9,073.07c rudrāsa eṣām iṣirāso adruha spaśaḥ svañcaḥ sudṛśo nṛcakṣasaḥ //	rudrāsaḥ eṣām iṣirāsaḥ adruhaḥ spaśaḥ svañcaḥ sudṛśaḥ nṛ cakṣasaḥ 
SA_GV01_rvh1-10u-16681	RV_9,073.08a ṛtasya gopā na dabhāya sukratus trī ṣa pavitrā hṛdy antar ā dadhe /	ṛtasya gopāḥ na dabhāya su kratuḥ trī sa pavitrā hṛdi antar ā dadhe 
SA_GV01_rvh1-10u-16682	RV_9,073.08c vidvān sa viśvā bhuvanābhi paśyaty avājuṣṭān vidhyati karte avratān //	vidvān sa viśvā bhuvanā abhi paśyati ava a juṣṭān vidhyati karte avratān 
SA_GV01_rvh1-10u-16683	RV_9,073.09a ṛtasya tantur vitataḥ pavitra ā jihvāyā agre varuṇasya māyayā /	ṛtasya tantuḥ vitataḥ pavitraḥ ā jihvāyāḥ agre varuṇasya māyayā 
SA_GV01_rvh1-10u-16684	RV_9,073.09c dhīrāś cit tat saminakṣanta āśatātrā kartam ava padāty aprabhuḥ //	dhīrāḥ cit tat saminakṣantaḥ āśata atrā kartam ava padātī aprabhuḥ 
SA_GV01_rvh1-10u-16685	RV_9,074.01a śiśur na jāto 'va cakradad vane svar yad vājy aruṣaḥ siṣāsati /	śiśuḥ na jātaḥ vaḥ cakradat vane svar yat vājī aruṣaḥ siṣāsati 
SA_GV01_rvh1-10u-16686	RV_9,074.01c divo retasā sacate payovṛdhā tam īmahe sumatī śarma saprathaḥ //	divaḥ retasā sacate payaḥ vṛdhā tam īmahe sumatī śarma saprathaḥ 
SA_GV01_rvh1-10u-16687	RV_9,074.02a divo ya skambho dharuṇaḥ svātata āpūrṇo aṃśuḥ paryeti viśvataḥ /	divaḥ yaḥ skambhaḥ dharuṇaḥ su ātataḥ āpūrṇaḥ aṃśuḥ paryeti viśvatas 
SA_GV01_rvh1-10u-16688	RV_9,074.02c seme mahī rodasī yakṣad āvṛtā samīcīne dādhāra sam iṣaḥ kaviḥ //	sa ime mahī rodasī yakṣat āvṛtā samīcīne dādhāra sam iṣaḥ kaviḥ 
SA_GV01_rvh1-10u-16689	RV_9,074.03a mahi psaraḥ sukṛtaṃ somyam madhūrvī gavyūtir aditer ṛtaṃ yate /	mahi psaraḥ su kṛtam somyam madhu urvī gavyūtiḥ aditeḥ ṛtam yate 
SA_GV01_rvh1-10u-16690	RV_9,074.03c īśe yo vṛṣṭer ita usriyo vṛṣāpāṃ netā ya itaūtir ṛgmiyaḥ //	īśe yaḥ vṛṣṭeḥ itas usriyaḥ vṛṣā apām netā yaḥ itaūtiḥ ṛgmiyaḥ 
SA_GV01_rvh1-10u-16691	RV_9,074.04a ātmanvan nabho duhyate ghṛtam paya ṛtasya nābhir amṛtaṃ vi jāyate /	ātmanvat nabhaḥ duhyate ghṛtam payaḥ ṛtasya nābhiḥ amṛtam vi jāyate 
SA_GV01_rvh1-10u-16692	RV_9,074.04c samīcīnāḥ sudānavaḥ prīṇanti taṃ naro hitam ava mehanti peravaḥ //	samīcīnāḥ sudānavaḥ prīṇanti tam naraḥ hitam ava mehanti peravaḥ 
SA_GV01_rvh1-10u-16693	RV_9,074.05a arāvīd aṃśuḥ sacamāna ūrmiṇā devāvyam manuṣe pinvati tvacam /	arāvīt aṃśuḥ sacamānaḥ ūrmiṇā devāvyam manuṣe pinvati tvacam 
SA_GV01_rvh1-10u-16694	RV_9,074.05c dadhāti garbham aditer upastha ā yena tokaṃ ca tanayaṃ ca dhāmahe //	dadhāti garbham aditeḥ upasthe ā yena tokam ca tanayam ca dhāmahe 
SA_GV01_rvh1-10u-16695	RV_9,074.06a sahasradhāre 'va tā asaścatas tṛtīye santu rajasi prajāvatīḥ /	sahasra dhāre vai tāḥ asaścataḥ tṛtīye santu rajasi prajāvatīḥ 
SA_GV01_rvh1-10u-16696	RV_9,074.06c catasro nābho nihitā avo divo havir bharanty amṛtaṃ ghṛtaścutaḥ //	catasraḥ nābhaḥ nihitāḥ avas divaḥ haviḥ bharanti amṛtam ghṛtaścutaḥ 
SA_GV01_rvh1-10u-16697	RV_9,074.07a śvetaṃ rūpaṃ kṛṇute yat siṣāsati somo mīḍhvāṃ asuro veda bhūmanaḥ /	śvetam rūpam kṛṇute yat siṣāsati somaḥ mīḍhvān asuraḥ veda bhūmanaḥ 
SA_GV01_rvh1-10u-16698	RV_9,074.07c dhiyā śamī sacate sem abhi pravad divas kavandham ava darṣad udriṇam //	dhiyā śamī sacate sem abhi pravat divaḥ kabandham ava darṣat udriṇam 
SA_GV01_rvh1-10u-16699	RV_9,074.08a adha śvetaṃ kalaśaṃ gobhir aktaṃ kārṣmann ā vājy akramīt sasavān /	adha śvetam kalaśam gobhiḥ aktam kārṣman ā vājī akramīt sasavān 
SA_GV01_rvh1-10u-16700	RV_9,074.08c ā hinvire manasā devayantaḥ kakṣīvate śatahimāya gonām //	ā hinvire manasā devayantaḥ kakṣīvate śata himāya gonām 
SA_GV01_rvh1-10u-16701	RV_9,074.09a adbhiḥ soma papṛcānasya te raso 'vyo vāraṃ vi pavamāna dhāvati /	adbhiḥ soma papṛcānasya te rasaḥ vyaḥ vāram vi pavamāna dhāvati 
SA_GV01_rvh1-10u-16702	RV_9,074.09c sa mṛjyamānaḥ kavibhir madintama svadasvendrāya pavamāna pītaye //	sa mṛjyamānaḥ kavibhiḥ madintama svadasva indrāya pavamāna pītaye 
SA_GV01_rvh1-10u-16703	RV_9,075.01a abhi priyāṇi pavate canohito nāmāni yahvo adhi yeṣu vardhate /	abhi priyāṇi pavate canohitaḥ nāmāni yahvaḥ adhi yeṣu vardhate 
SA_GV01_rvh1-10u-16704	RV_9,075.01c ā sūryasya bṛhato bṛhann adhi rathaṃ viṣvañcam aruhad vicakṣaṇaḥ //	ā sūryasya bṛhataḥ bṛhan adhi ratham viṣvañcam aruhat vicakṣaṇaḥ 
SA_GV01_rvh1-10u-16705	RV_9,075.02a ṛtasya jihvā pavate madhu priyaṃ vaktā patir dhiyo asyā adābhyaḥ /	ṛtasya jihvā pavate madhu priyam vaktā patiḥ dhiyaḥ asyāḥ adābhyaḥ 
SA_GV01_rvh1-10u-16706	RV_9,075.02c dadhāti putraḥ pitror apīcyaṃ nāma tṛtīyam adhi rocane divaḥ //	dadhāti putraḥ pitroḥ apīcyam nāma tṛtīyam adhi rocane divaḥ 
SA_GV01_rvh1-10u-16707	RV_9,075.03a ava dyutānaḥ kalaśāṃ acikradan nṛbhir yemānaḥ kośa ā hiraṇyaye /	ava dyutānaḥ kalaśām acikradat nṛbhiḥ yemānaḥ kośe ā hiraṇyaye 
SA_GV01_rvh1-10u-16708	RV_9,075.03c abhīm ṛtasya dohanā anūṣatādhi tripṛṣṭha uṣaso vi rājati //	abhi īm ṛtasya dohanāḥ anūṣata adhi tri pṛṣṭhaḥ uṣasaḥ vi rājati 
SA_GV01_rvh1-10u-16709	RV_9,075.04a adribhiḥ suto matibhiś canohitaḥ prarocayan rodasī mātarā śuciḥ /	adribhiḥ sutaḥ matibhiḥ canohitaḥ prarocayan rodasī mātarā śuciḥ 
SA_GV01_rvh1-10u-16710	RV_9,075.04c romāṇy avyā samayā vi dhāvati madhor dhārā pinvamānā dive-dive //	romāṇi avyā samayā vi dhāvati madhoḥ dhārā pinvamānā dive dive 
SA_GV01_rvh1-10u-16711	RV_9,075.05a pari soma pra dhanvā svastaye nṛbhiḥ punāno abhi vāsayāśiram /	pari soma pra dhanva svastaye nṛbhiḥ punānaḥ abhi vāsaya āśiram 
SA_GV01_rvh1-10u-16712	RV_9,075.05c ye te madā āhanaso vihāyasas tebhir indraṃ codaya dātave magham //	ye te madāḥ āhanasaḥ vihāyasaḥ tebhiḥ indram codaya dātave magham 
SA_GV01_rvh1-10u-16713	RV_9,076.01a dhartā divaḥ pavate kṛtvyo raso dakṣo devānām anumādyo nṛbhiḥ /	dhartā divaḥ pavate kṛtvyaḥ rasaḥ dakṣaḥ devānām anumādyaḥ nṛbhiḥ 
SA_GV01_rvh1-10u-16714	RV_9,076.01c hariḥ sṛjāno atyo na satvabhir vṛthā pājāṃsi kṛṇute nadīṣv ā //	hariḥ sṛjānaḥ atyaḥ na satvabhiḥ vṛthā pājāṃsi kṛṇute nadīṣu ā 
SA_GV01_rvh1-10u-16715	RV_9,076.02a śūro na dhatta āyudhā gabhastyoḥ svaḥ siṣāsan rathiro gaviṣṭiṣu /	śūraḥ na dhatte āyudhā gabhastyoḥ svar siṣāsan rathiraḥ gaviṣṭiṣu 
SA_GV01_rvh1-10u-16716	RV_9,076.02c indrasya śuṣmam īrayann apasyubhir indur hinvāno ajyate manīṣibhiḥ //	indrasya śuṣmam īrayan apasyubhiḥ induḥ hinvānaḥ ajyate manīṣibhiḥ 
SA_GV01_rvh1-10u-16717	RV_9,076.03a indrasya soma pavamāna ūrmiṇā taviṣyamāṇo jaṭhareṣv ā viśa /	indrasya soma pavamānaḥ ūrmiṇā taviṣyamāṇaḥ jaṭhareṣu ā viśa 
SA_GV01_rvh1-10u-16718	RV_9,076.03c pra ṇaḥ pinva vidyud abhreva rodasī dhiyā na vājāṃ upa māsi śaśvataḥ //	pra naḥ pinva vidyut abhrā iva rodasī dhiyā na vājām upa māsi śaśvataḥ 
SA_GV01_rvh1-10u-16719	RV_9,076.04a viśvasya rājā pavate svardṛśa ṛtasya dhītim ṛṣiṣāḷ avīvaśat /	viśvasya rājā pavate svar dṛśaḥ ṛtasya dhītim ṛṣiṣāh avīvaśat 
SA_GV01_rvh1-10u-16720	RV_9,076.04c yaḥ sūryasyāsireṇa mṛjyate pitā matīnām asamaṣṭakāvyaḥ //	yaḥ sūryasya asireṇa mṛjyate pitā matīnām a samaṣṭa kāvyaḥ 
SA_GV01_rvh1-10u-16721	RV_9,076.05a vṛṣeva yūthā pari kośam arṣasy apām upasthe vṛṣabhaḥ kanikradat /	vṛṣā iva yūthā pari kośam arṣasi apām upasthe vṛṣabhaḥ kanikradat 
SA_GV01_rvh1-10u-16722	RV_9,076.05c sa indrāya pavase matsarintamo yathā jeṣāma samithe tvotayaḥ //	saḥ indrāya pavase matsarintamaḥ yathā jeṣāma samithe tvotayaḥ 
SA_GV01_rvh1-10u-16723	RV_9,077.01a eṣa pra kośe madhumāṃ acikradad indrasya vajro vapuṣo vapuṣṭaraḥ /	eṣa pra kośe madhumān acikradat indrasya vajraḥ vapuṣaḥ vapuṣṭaraḥ 
SA_GV01_rvh1-10u-16724	RV_9,077.01c abhīm ṛtasya sudughā ghṛtaścuto vāśrā arṣanti payaseva dhenavaḥ //	abhi īm ṛtasya su dughāḥ ghṛtaścutaḥ vāśrāḥ arṣanti payasā iva dhenavaḥ 
SA_GV01_rvh1-10u-16725	RV_9,077.02a sa pūrvyaḥ pavate yaṃ divas pari śyeno mathāyad iṣitas tiro rajaḥ /	sa pūrvyaḥ pavate yam divaḥ pari śyenaḥ mathāyat iṣitaḥ tiras rajaḥ 
SA_GV01_rvh1-10u-16726	RV_9,077.02c sa madhva ā yuvate vevijāna it kṛśānor astur manasāha bibhyuṣā //	sa madhvaḥ ā yuvate vevijānaḥ id kṛśānoḥ astuḥ manasā aha bibhyuṣā 
SA_GV01_rvh1-10u-16727	RV_9,077.03a te naḥ pūrvāsa uparāsa indavo mahe vājāya dhanvantu gomate /	te naḥ pūrvāsaḥ uparāsaḥ indavaḥ mahe vājāya dhanvantu gomate 
SA_GV01_rvh1-10u-16728	RV_9,077.03c īkṣeṇyāso ahyo na cāravo brahma-brahma ye jujuṣur havir-haviḥ //	īkṣeṇyāsaḥ ahyaḥ na cāravaḥ brahma brahma ye jujuṣuḥ haviḥ haviḥ 
SA_GV01_rvh1-10u-16729	RV_9,077.04a ayaṃ no vidvān vanavad vanuṣyata induḥ satrācā manasā puruṣṭutaḥ /	ayam naḥ vidvān vanavat vanuṣyate induḥ satrācā manasā puruṣṭutaḥ 
SA_GV01_rvh1-10u-16730	RV_9,077.04c inasya yaḥ sadane garbham ādadhe gavām urubjam abhy arṣati vrajam //	inasya yaḥ sadane garbham ādadhe gavām urubjam abhī arṣati vrajam 
SA_GV01_rvh1-10u-16731	RV_9,077.05a cakrir divaḥ pavate kṛtvyo raso mahāṃ adabdho varuṇo hurug yate /	cakriḥ divaḥ pavate kṛtvyaḥ rasaḥ mahān adabdhaḥ varuṇaḥ huruk yate 
SA_GV01_rvh1-10u-16732	RV_9,077.05c asāvi mitro vṛjaneṣu yajñiyo 'tyo na yūthe vṛṣayuḥ kanikradat //	asāvi mitraḥ vṛjaneṣu yajñiyaḥ tyaḥ na yūthe vṛṣayuḥ kanikradat 
SA_GV01_rvh1-10u-16733	RV_9,078.01a pra rājā vācaṃ janayann asiṣyadad apo vasāno abhi gā iyakṣati /	pra rājā vācam janayan asiṣyadat apaḥ vasānaḥ abhi gāḥ iyakṣati 
SA_GV01_rvh1-10u-16734	RV_9,078.01c gṛbhṇāti ripram avir asya tānvā śuddho devānām upa yāti niṣkṛtam //	gṛbhṇāti ripram aviḥ asya tānvā śuddhaḥ devānām upa yāti niṣkṛtam 
SA_GV01_rvh1-10u-16735	RV_9,078.02a indrāya soma pari ṣicyase nṛbhir nṛcakṣā ūrmiḥ kavir ajyase vane /	indrāya soma pari sicyase nṛbhiḥ nṛ cakṣāḥ ūrmiḥ kaviḥ ajyase vane 
SA_GV01_rvh1-10u-16736	RV_9,078.02c pūrvīr hi te srutayaḥ santi yātave sahasram aśvā harayaś camūṣadaḥ //	pūrvīḥ hi te srutayaḥ santi yātave sahasram aśvāḥ harayaḥ camūṣadaḥ 
SA_GV01_rvh1-10u-16737	RV_9,078.03a samudriyā apsaraso manīṣiṇam āsīnā antar abhi somam akṣaran /	samudriyāḥ apsarasaḥ manīṣiṇam āsīnāḥ antar abhi somam akṣaran 
SA_GV01_rvh1-10u-16738	RV_9,078.03c tā īṃ hinvanti harmyasya sakṣaṇiṃ yācante sumnam pavamānam akṣitam //	tāḥ īm hinvanti harmyasya sakṣaṇim yācante sumnam pavamānam akṣitam 
SA_GV01_rvh1-10u-16739	RV_9,078.04a gojin naḥ somo rathajid dhiraṇyajit svarjid abjit pavate sahasrajit /	go jit naḥ somaḥ ratha jit hiraṇya jit svar jit ap jit pavate sahasra jit 
SA_GV01_rvh1-10u-16740	RV_9,078.04c yaṃ devāsaś cakrire pītaye madaṃ svādiṣṭhaṃ drapsam aruṇam mayobhuvam //	yam devāsaḥ cakrire pītaye madam svādiṣṭham drapsam aruṇam mayobhuvam 
SA_GV01_rvh1-10u-16741	RV_9,078.05a etāni soma pavamāno asmayuḥ satyāni kṛṇvan draviṇāny arṣasi /	etāni soma pavamānaḥ asmayuḥ satyāni kṛṇvan draviṇāni arṣasi 
SA_GV01_rvh1-10u-16742	RV_9,078.05c jahi śatrum antike dūrake ca ya urvīṃ gavyūtim abhayaṃ ca nas kṛdhi //	jahi śatrum antike dūrake ca yaḥ urvīm gavyūtim abhayam ca naḥ kṛdhi 
SA_GV01_rvh1-10u-16743	RV_9,079.01a acodaso no dhanvantv indavaḥ pra suvānāso bṛhaddiveṣu harayaḥ /	acodasaḥ naḥ dhanvantu indavaḥ pra suvānāsaḥ bṛhaddiveṣu harayaḥ 
SA_GV01_rvh1-10u-16744	RV_9,079.01c vi ca naśan na iṣo arātayo 'ryo naśanta saniṣanta no dhiyaḥ //	vi ca naśan naḥ iṣaḥ arātayaḥ ryaḥ naśanta saniṣanta naḥ dhiyaḥ 
SA_GV01_rvh1-10u-16745	RV_9,079.02a pra ṇo dhanvantv indavo madacyuto dhanā vā yebhir arvato junīmasi /	pra naḥ dhanvantu indavaḥ mada cyutaḥ dhanā vā yebhiḥ arvataḥ junīmasi 
SA_GV01_rvh1-10u-16746	RV_9,079.02c tiro martasya kasya cit parihvṛtiṃ vayaṃ dhanāni viśvadhā bharemahi //	tiras martasya kasya cit parihvṛtim vayam dhanāni viśvadhā bharemahi 
SA_GV01_rvh1-10u-16747	RV_9,079.03a uta svasyā arātyā arir hi ṣa utānyasyā arātyā vṛko hi ṣaḥ /	uta svasyāḥ arātyāḥ ariḥ hi sa uta anyasyāḥ arātyāḥ vṛkaḥ hi saḥ 
SA_GV01_rvh1-10u-16748	RV_9,079.03c dhanvan na tṛṣṇā sam arīta tāṃ abhi soma jahi pavamāna durādhyaḥ //	dhanvan na tṛṣṇā sam arīta tām abhi soma jahi pavamāna durādhyaḥ 
SA_GV01_rvh1-10u-16749	RV_9,079.04a divi te nābhā paramo ya ādade pṛthivyās te ruruhuḥ sānavi kṣipaḥ /	divi te nābhā paramaḥ yaḥ ādade pṛthivyāḥ te ruruhuḥ sānavi kṣipaḥ 
SA_GV01_rvh1-10u-16750	RV_9,079.04c adrayas tvā bapsati gor adhi tvacy apsu tvā hastair duduhur manīṣiṇaḥ //	adrayaḥ tvā bapsati goḥ adhi tvaci apsu tvā hastaiḥ duduhuḥ manīṣiṇaḥ 
SA_GV01_rvh1-10u-16751	RV_9,079.05a evā ta indo subhvaṃ supeśasaṃ rasaṃ tuñjanti prathamā abhiśriyaḥ /	eva te indo su bhvam supeśasam rasam tuñjanti prathamāḥ abhiśriyaḥ 
SA_GV01_rvh1-10u-16752	RV_9,079.05c nidaṃ-nidam pavamāna ni tāriṣa āvis te śuṣmo bhavatu priyo madaḥ //	nidaṃnidam pavamāna ni tāriṣaḥ āvis te śuṣmaḥ bhavatu priyaḥ madaḥ 
SA_GV01_rvh1-10u-16753	RV_9,080.01a somasya dhārā pavate nṛcakṣasa ṛtena devān havate divas pari /	somasya dhārā pavate nṛ cakṣasaḥ ṛtena devān havate divaḥ pari 
SA_GV01_rvh1-10u-16754	RV_9,080.01c bṛhaspate ravathenā vi didyute samudrāso na savanāni vivyacuḥ //	bṛhaspate ravathena vi didyute samudrāsaḥ na savanāni vivyacuḥ 
SA_GV01_rvh1-10u-16755	RV_9,080.02a yaṃ tvā vājinn aghnyā abhy anūṣatāyohataṃ yonim ā rohasi dyumān /	yam tvā vājin aghnyāḥ abhī anūṣata ayaḥ hatam yonim ā rohasi dyumān 
SA_GV01_rvh1-10u-16756	RV_9,080.02c maghonām āyuḥ pratiran mahi śrava indrāya soma pavase vṛṣā madaḥ //	maghonām āyuḥ pratiran mahi śravaḥ indrāya soma pavase vṛṣā madaḥ 
SA_GV01_rvh1-10u-16757	RV_9,080.03a endrasya kukṣā pavate madintama ūrjaṃ vasānaḥ śravase sumaṅgalaḥ /	ā indrasya kukṣā pavate madintamaḥ ūrjam vasānaḥ śravase su maṅgalaḥ 
SA_GV01_rvh1-10u-16758	RV_9,080.03c pratyaṅ sa viśvā bhuvanābhi paprathe krīḷan harir atyaḥ syandate vṛṣā //	pratyaṅ sa viśvā bhuvanā abhi paprathe krīḍan hariḥ atyaḥ syandate vṛṣā 
SA_GV01_rvh1-10u-16759	RV_9,080.04a taṃ tvā devebhyo madhumattamaṃ naraḥ sahasradhāraṃ duhate daśa kṣipaḥ /	tam tvā devebhyaḥ madhumattamam naraḥ sahasra dhāram duhate daśa kṣipaḥ 
SA_GV01_rvh1-10u-16760	RV_9,080.04c nṛbhiḥ soma pracyuto grāvabhiḥ suto viśvān devāṃ ā pavasvā sahasrajit //	nṛbhiḥ soma pracyutaḥ grāvabhiḥ sutaḥ viśvān devān ā pavasva sahasra jit 
SA_GV01_rvh1-10u-16761	RV_9,080.05a taṃ tvā hastino madhumantam adribhir duhanty apsu vṛṣabhaṃ daśa kṣipaḥ /	tam tvā hastinaḥ madhumantam adribhiḥ duhanti apsu vṛṣabham daśa kṣipaḥ 
SA_GV01_rvh1-10u-16762	RV_9,080.05c indraṃ soma mādayan daivyaṃ janaṃ sindhor ivormiḥ pavamāno arṣasi //	indram soma mādayan daivyam janam sindhoḥ iva ūrmiḥ pavamānaḥ arṣasi 
SA_GV01_rvh1-10u-16763	RV_9,081.01a pra somasya pavamānasyormaya indrasya yanti jaṭharaṃ supeśasaḥ /	pra somasya pavamānasya ūrmayaḥ indrasya yanti jaṭharam supeśasaḥ 
SA_GV01_rvh1-10u-16764	RV_9,081.01c dadhnā yad īm unnītā yaśasā gavāṃ dānāya śūram udamandiṣuḥ sutāḥ //	dadhnā yat īm unnītāḥ yaśasā gavām dānāya śūram udamandiṣuḥ sutāḥ 
SA_GV01_rvh1-10u-16765	RV_9,081.02a acchā hi somaḥ kalaśāṃ asiṣyadad atyo na voḷhā raghuvartanir vṛṣā /	acchā hi somaḥ kalaśām asiṣyadat atyaḥ na voḍhā raghu vartaniḥ vṛṣā 
SA_GV01_rvh1-10u-16766	RV_9,081.02c athā devānām ubhayasya janmano vidvāṃ aśnoty amuta itaś ca yat //	athā devānām ubhayasya janmanaḥ vidvān aśnoti amutas itas ca yat 
SA_GV01_rvh1-10u-16767	RV_9,081.03a ā naḥ soma pavamānaḥ kirā vasv indo bhava maghavā rādhaso mahaḥ /	ā naḥ soma pavamānaḥ kira vasū indo bhava maghavā rādhasaḥ mahaḥ 
SA_GV01_rvh1-10u-16768	RV_9,081.03c śikṣā vayodho vasave su cetunā mā no gayam āre asmat parā sicaḥ //	śikṣa vayodhaḥ vasave su cetunā mā naḥ gayam āre asmat parā sicaḥ 
SA_GV01_rvh1-10u-16769	RV_9,081.04a ā naḥ pūṣā pavamānaḥ surātayo mitro gacchantu varuṇaḥ sajoṣasaḥ /	ā naḥ pūṣā pavamānaḥ su rātayaḥ mitraḥ gacchantu varuṇaḥ sajoṣasaḥ 
SA_GV01_rvh1-10u-16770	RV_9,081.04c bṛhaspatir maruto vāyur aśvinā tvaṣṭā savitā suyamā sarasvatī //	bṛhaspatiḥ marutaḥ vāyuḥ aśvinā tvaṣṭā savitā su yamā sarasvatī 
SA_GV01_rvh1-10u-16771	RV_9,081.05a ubhe dyāvāpṛthivī viśvaminve aryamā devo aditir vidhātā /	ubhe dyāvāpṛthivī viśvaminve aryamā devaḥ aditiḥ vidhātā 
SA_GV01_rvh1-10u-16772	RV_9,081.05c bhago nṛśaṃsa urv antarikṣaṃ viśve devāḥ pavamānaṃ juṣanta //	bhagaḥ nṛśaṃsaḥ uru antarikṣam viśve devāḥ pavamānam juṣanta 
SA_GV01_rvh1-10u-16773	RV_9,082.01a asāvi somo aruṣo vṛṣā harī rājeva dasmo abhi gā acikradat /	asāvi somaḥ aruṣaḥ vṛṣā hariḥ rājā iva dasmaḥ abhi gāḥ acikradat 
SA_GV01_rvh1-10u-16774	RV_9,082.01c punāno vāram pary ety avyayaṃ śyeno na yoniṃ ghṛtavantam āsadam //	punānaḥ vāram pari eti avyayam śyenaḥ na yonim ghṛtavantam āsadam 
SA_GV01_rvh1-10u-16775	RV_9,082.02a kavir vedhasyā pary eṣi māhinam atyo na mṛṣṭo abhi vājam arṣasi /	kaviḥ vedhasyā pari eṣi māhinam atyaḥ na mṛṣṭaḥ abhi vājam arṣasi 
SA_GV01_rvh1-10u-16776	RV_9,082.02c apasedhan duritā soma mṛḷaya ghṛtaṃ vasānaḥ pari yāsi nirṇijam //	apasedhan duritā soma mṛḍaya ghṛtam vasānaḥ pari yāsi nirṇijam 
SA_GV01_rvh1-10u-16777	RV_9,082.03a parjanyaḥ pitā mahiṣasya parṇino nābhā pṛthivyā giriṣu kṣayaṃ dadhe /	parjanyaḥ pitā mahiṣasya parṇinaḥ nābhā pṛthivyāḥ giriṣu kṣayam dadhe 
SA_GV01_rvh1-10u-16778	RV_9,082.03c svasāra āpo abhi gā utāsaran saṃ grāvabhir nasate vīte adhvare //	svasāraḥ āpaḥ abhi gāḥ uta asaran sam grāvabhiḥ nasate vīte adhvare 
SA_GV01_rvh1-10u-16779	RV_9,082.04a jāyeva patyāv adhi śeva maṃhase pajrāyā garbha śṛṇuhi bravīmi te /	jāyā iva patyau adhi śeva maṃhase pajrāyāḥ garbha śṛṇuhi bravīmi te 
SA_GV01_rvh1-10u-16780	RV_9,082.04c antar vāṇīṣu pra carā su jīvase 'nindyo vṛjane soma jāgṛhi //	antar vāṇīṣu pra cara su jīvase nindyaḥ vṛjane soma jāgṛhi 
SA_GV01_rvh1-10u-16781	RV_9,082.05a yathā pūrvebhyaḥ śatasā amṛdhraḥ sahasrasāḥ paryayā vājam indo /	yathā pūrvebhyaḥ śata sāḥ amṛdhraḥ sahasra sāḥ paryayaḥ vājam indo 
SA_GV01_rvh1-10u-16782	RV_9,082.05c evā pavasva suvitāya navyase tava vratam anv āpaḥ sacante //	eva pavasva suvitāya navyase tava vratam anu āpaḥ sacante 
SA_GV01_rvh1-10u-16783	RV_9,083.01a pavitraṃ te vitatam brahmaṇas pate prabhur gātrāṇi pary eṣi viśvataḥ /	pavitram te vitatam brahmaṇas pate prabhuḥ gātrāṇi pari eṣi viśvatas 
SA_GV01_rvh1-10u-16784	RV_9,083.01c ataptatanūr na tad āmo aśnute śṛtāsa id vahantas tat sam āśata //	a tapta tanūḥ na tat āmaḥ aśnute śṛtāsaḥ id vahantaḥ tat sam āśata 
SA_GV01_rvh1-10u-16785	RV_9,083.02a tapoṣ pavitraṃ vitataṃ divas pade śocanto asya tantavo vy asthiran /	tapoḥ pavitram vitatam divaḥ pade śocantaḥ asya tantavaḥ vi asthiran 
SA_GV01_rvh1-10u-16786	RV_9,083.02c avanty asya pavītāram āśavo divas pṛṣṭham adhi tiṣṭhanti cetasā //	avanti asya pavītāram āśavaḥ divaḥ pṛṣṭham adhi tiṣṭhanti cetasā 
SA_GV01_rvh1-10u-16787	RV_9,083.03a arūrucad uṣasaḥ pṛśnir agriya ukṣā bibharti bhuvanāni vājayuḥ /	arūrucat uṣasaḥ pṛśniḥ agriyaḥ ukṣā bibharti bhuvanāni vājayuḥ 
SA_GV01_rvh1-10u-16788	RV_9,083.03c māyāvino mamire asya māyayā nṛcakṣasaḥ pitaro garbham ā dadhuḥ //	māyāvinaḥ mamire asya māyayā nṛ cakṣasaḥ pitaraḥ garbham ā 
SA_GV01_rvh1-10u-16789	RV_9,083.04a gandharva itthā padam asya rakṣati pāti devānāṃ janimāny adbhutaḥ /	gandharvaḥ itthā padam asya rakṣati pāti devānām janimāni adbhutaḥ 
SA_GV01_rvh1-10u-16790	RV_9,083.04c gṛbhṇāti ripuṃ nidhayā nidhāpatiḥ sukṛttamā madhuno bhakṣam āśata //	gṛbhṇāti ripum nidhayā nidhā patiḥ su kṛttamāḥ madhunaḥ bhakṣam āśata 
SA_GV01_rvh1-10u-16791	RV_9,083.05a havir haviṣmo mahi sadma daivyaṃ nabho vasānaḥ pari yāsy adhvaram /	haviḥ haviṣmas mahi sadma daivyam nabhaḥ vasānaḥ pari yāsi adhvaram 
SA_GV01_rvh1-10u-16792	RV_9,083.05c rājā pavitraratho vājam āruhaḥ sahasrabhṛṣṭir jayasi śravo bṛhat //	rājā pavitra rathaḥ vājam āruhaḥ sahasra bhṛṣṭiḥ jayasi śravaḥ bṛhat 
SA_GV01_rvh1-10u-16793	RV_9,084.01a pavasva devamādano vicarṣaṇir apsā indrāya varuṇāya vāyave /	pavasva deva mādanaḥ vicarṣaṇiḥ ap sāḥ indrāya varuṇāya vāyave 
SA_GV01_rvh1-10u-16794	RV_9,084.01c kṛdhī no adya varivaḥ svastimad urukṣitau gṛṇīhi daivyaṃ janam //	kṛdhī naḥ adya varivaḥ svastimat uru kṣitau gṛṇīhi daivyam janam 
SA_GV01_rvh1-10u-16795	RV_9,084.02a ā yas tasthau bhuvanāny amartyo viśvāni somaḥ pari tāny arṣati /	ā yaḥ tasthau bhuvanāni amartyaḥ viśvāni somaḥ pari tāni arṣati 
SA_GV01_rvh1-10u-16796	RV_9,084.02c kṛṇvan saṃcṛtaṃ vicṛtam abhiṣṭaya induḥ siṣakty uṣasaṃ na sūryaḥ //	kṛṇvan saṃcṛtam vicṛtam abhiṣṭaye induḥ siṣakti uṣasam na sūryaḥ 
SA_GV01_rvh1-10u-16797	RV_9,084.03a ā yo gobhiḥ sṛjyata oṣadhīṣv ā devānāṃ sumna iṣayann upāvasuḥ /	ā yaḥ gobhiḥ sṛjyate oṣadhīṣu ā devānām sumne iṣayan upāvasuḥ 
SA_GV01_rvh1-10u-16798	RV_9,084.03c ā vidyutā pavate dhārayā suta indraṃ somo mādayan daivyaṃ janam //	ā vidyutā pavate dhārayā sutaḥ indram somaḥ mādayan daivyam janam 
SA_GV01_rvh1-10u-16799	RV_9,084.04a eṣa sya somaḥ pavate sahasrajid dhinvāno vācam iṣirām uṣarbudham /	eṣa sya somaḥ pavate sahasra jit dhinvānaḥ vācam iṣirām uṣarbudham 
SA_GV01_rvh1-10u-16800	RV_9,084.04c induḥ samudram ud iyarti vāyubhir endrasya hārdi kalaśeṣu sīdati //	induḥ samudram ud iyarti vāyubhiḥ ā indrasya hārdi kalaśeṣu sīdati 
SA_GV01_rvh1-10u-16801	RV_9,084.05a abhi tyaṃ gāvaḥ payasā payovṛdhaṃ somaṃ śrīṇanti matibhiḥ svarvidam /	abhi tyam gāvaḥ payasā payaḥ vṛdham somam śrīṇanti matibhiḥ svar vidam 
SA_GV01_rvh1-10u-16802	RV_9,084.05c dhanañjayaḥ pavate kṛtvyo raso vipraḥ kaviḥ kāvyenā svarcanāḥ //	dhanañjayaḥ pavate kṛtvyaḥ rasaḥ vipraḥ kaviḥ kāvyena svar canāḥ 
SA_GV01_rvh1-10u-16803	RV_9,085.01a indrāya soma suṣutaḥ pari sravāpāmīvā bhavatu rakṣasā saha /	indrāya soma suṣutaḥ pari srava apa amīvā bhavatu rakṣasā saha 
SA_GV01_rvh1-10u-16804	RV_9,085.01c mā te rasasya matsata dvayāvino draviṇasvanta iha santv indavaḥ //	mā te rasasya matsata dvayāvinaḥ draviṇasvantaḥ iha santu indavaḥ 
SA_GV01_rvh1-10u-16805	RV_9,085.02a asmān samarye pavamāna codaya dakṣo devānām asi hi priyo madaḥ /	asmān samarye pavamāna codaya dakṣaḥ devānām asi hi priyaḥ madaḥ 
SA_GV01_rvh1-10u-16806	RV_9,085.02c jahi śatrūṃr abhy ā bhandanāyataḥ pibendra somam ava no mṛdho jahi //	jahi śatrūṃr abhi ā bhandanāyataḥ piba indra somam ava naḥ mṛdhaḥ jahi 
SA_GV01_rvh1-10u-16807	RV_9,085.03a adabdha indo pavase madintama ātmendrasya bhavasi dhāsir uttamaḥ /	adabdhaḥ indo pavase madintamaḥ ātmā indrasya bhavasi dhāsiḥ uttamaḥ 
SA_GV01_rvh1-10u-16808	RV_9,085.03c abhi svaranti bahavo manīṣiṇo rājānam asya bhuvanasya niṃsate //	abhi svaranti bahavaḥ manīṣiṇaḥ rājānam asya bhuvanasya niṃsate 
SA_GV01_rvh1-10u-16809	RV_9,085.04a sahasraṇīthaḥ śatadhāro adbhuta indrāyenduḥ pavate kāmyam madhu /	sahasraṇīthaḥ śata dhāraḥ adbhutaḥ indrāya induḥ pavate kāmyam madhu 
SA_GV01_rvh1-10u-16810	RV_9,085.04c jayan kṣetram abhy arṣā jayann apa uruṃ no gātuṃ kṛṇu soma mīḍhvaḥ //	jayan kṣetram abhi arṣa jayan apaḥ urum naḥ gātum kṛṇu soma mīḍhvaḥ 
SA_GV01_rvh1-10u-16811	RV_9,085.05a kanikradat kalaśe gobhir ajyase vy avyayaṃ samayā vāram arṣasi /	kanikradat kalaśe gobhiḥ ajyase vi avyayam samayā vāram arṣasi 
SA_GV01_rvh1-10u-16812	RV_9,085.05c marmṛjyamāno atyo na sānasir indrasya soma jaṭhare sam akṣaraḥ //	marmṛjyamānaḥ atyaḥ na sānasiḥ indrasya soma jaṭhare sam akṣaraḥ 
SA_GV01_rvh1-10u-16813	RV_9,085.06a svāduḥ pavasva divyāya janmane svādur indrāya suhavītunāmne /	svāduḥ pavasva divyāya janmane svāduḥ indrāya suhavītunāmne 
SA_GV01_rvh1-10u-16814	RV_9,085.06c svādur mitrāya varuṇāya vāyave bṛhaspataye madhumāṃ adābhyaḥ //	svāduḥ mitrāya varuṇāya vāyave bṛhaspataye madhumān adābhyaḥ 
SA_GV01_rvh1-10u-16815	RV_9,085.07a atyam mṛjanti kalaśe daśa kṣipaḥ pra viprāṇām matayo vāca īrate /	atyam mṛjanti kalaśe daśa kṣipaḥ pra viprāṇām matayaḥ vācaḥ īrate 
SA_GV01_rvh1-10u-16816	RV_9,085.07c pavamānā abhy arṣanti suṣṭutim endraṃ viśanti madirāsa indavaḥ //	pavamānāḥ abhi arṣanti suṣṭutim ā indram viśanti madirāsaḥ indavaḥ 
SA_GV01_rvh1-10u-16817	RV_9,085.08a pavamāno abhy arṣā suvīryam urvīṃ gavyūtim mahi śarma saprathaḥ /	pavamānaḥ abhī arṣa su vīryam urvīm gavyūtim mahi śarma saprathaḥ 
SA_GV01_rvh1-10u-16818	RV_9,085.08c mākir no asya pariṣūtir īśatendo jayema tvayā dhanaṃ-dhanam //	mākir naḥ asya pariṣūtiḥ īśata indo jayema tvayā dhanaṃdhanam 
SA_GV01_rvh1-10u-16819	RV_9,085.09a adhi dyām asthād vṛṣabho vicakṣaṇo 'rūrucad vi divo rocanā kaviḥ /	adhi dyām asthāt vṛṣabhaḥ vicakṣaṇaḥ rūrucat vi divaḥ rocanā kaviḥ 
SA_GV01_rvh1-10u-16820	RV_9,085.09c rājā pavitram aty eti roruvad divaḥ pīyūṣaṃ duhate nṛcakṣasaḥ //	rājā pavitram ati eti roruvat divaḥ pīyūṣam duhate nṛ cakṣasaḥ 
SA_GV01_rvh1-10u-16821	RV_9,085.10a divo nāke madhujihvā asaścato venā duhanty ukṣaṇaṃ giriṣṭhām /	divaḥ nāke madhu jihvāḥ asaścataḥ venāḥ duhanti ukṣaṇam giriṣṭhām 
SA_GV01_rvh1-10u-16822	RV_9,085.10c apsu drapsaṃ vāvṛdhānaṃ samudra ā sindhor ūrmā madhumantam pavitra ā //	apsu drapsam vāvṛdhānam samudre ā sindhoḥ ūrmā madhumantam pavitre ā 
SA_GV01_rvh1-10u-16823	RV_9,085.11a nāke suparṇam upapaptivāṃsaṃ giro venānām akṛpanta pūrvīḥ /	nāke suparṇam upapaptivāṃsam giraḥ venānām akṛpanta pūrvīḥ 
SA_GV01_rvh1-10u-16824	RV_9,085.11c śiśuṃ rihanti matayaḥ panipnataṃ hiraṇyayaṃ śakunaṃ kṣāmaṇi sthām //	śiśum rihanti matayaḥ panipnatam hiraṇyayam śakunam kṣāmaṇi sthām 
SA_GV01_rvh1-10u-16825	RV_9,085.12a ūrdhvo gandharvo adhi nāke asthād viśvā rūpā praticakṣāṇo asya /	ūrdhvaḥ gandharvaḥ adhi nāke asthāt viśvā rūpā praticakṣāṇaḥ asya 
SA_GV01_rvh1-10u-16826	RV_9,085.12c bhānuḥ śukreṇa śociṣā vy adyaut prārūrucad rodasī mātarā śuciḥ //	bhānuḥ śukreṇa śociṣā vi adyaut prārūrucat rodasī mātarā śuciḥ 
SA_GV01_rvh1-10u-16827	RV_9,086.01a pra ta āśavaḥ pavamāna dhījavo madā arṣanti raghujā iva tmanā /	pra te āśavaḥ pavamāna dhī javaḥ madāḥ arṣanti raghu jāḥ iva tmanā 
SA_GV01_rvh1-10u-16828	RV_9,086.01c divyāḥ suparṇā madhumanta indavo madintamāsaḥ pari kośam āsate //	divyāḥ suparṇāḥ madhumantaḥ indavaḥ madintamāsaḥ pari kośam āsate 
SA_GV01_rvh1-10u-16829	RV_9,086.02a pra te madāso madirāsa āśavo 'sṛkṣata rathyāso yathā pṛthak /	pra te madāsaḥ madirāsaḥ āśavaḥ sṛkṣata rathyāsaḥ yathā pṛthak 
SA_GV01_rvh1-10u-16830	RV_9,086.02c dhenur na vatsam payasābhi vajriṇam indram indavo madhumanta ūrmayaḥ //	dhenuḥ na vatsam payasā abhi vajriṇam indram indavaḥ madhumantaḥ ūrmayaḥ 
SA_GV01_rvh1-10u-16831	RV_9,086.03a atyo na hiyāno abhi vājam arṣa svarvit kośaṃ divo adrimātaram /	atyaḥ na hiyānaḥ abhi vājam arṣa svar vid kośam divaḥ adri mātaram 
SA_GV01_rvh1-10u-16832	RV_9,086.03c vṛṣā pavitre adhi sāno avyaye somaḥ punāna indriyāya dhāyase //	vṛṣā pavitre adhi sāno avyaye somaḥ punānaḥ indriyāya dhāyase 
SA_GV01_rvh1-10u-16833	RV_9,086.04a pra ta āśvinīḥ pavamāna dhījuvo divyā asṛgran payasā dharīmaṇi /	pra te āśvinīḥ pavamāna dhī juvaḥ divyāḥ asṛgran payasā dharīmaṇi 
SA_GV01_rvh1-10u-16834	RV_9,086.04c prāntar ṛṣaya sthāvirīr asṛkṣata ye tvā mṛjanty ṛṣiṣāṇa vedhasaḥ //	pra antar ṛṣayaḥ sthāvirīḥ asṛkṣata ye tvā mṛjanti ṛṣiṣāṇa vedhasaḥ 
SA_GV01_rvh1-10u-16835	RV_9,086.05a viśvā dhāmāni viśvacakṣa ṛbhvasaḥ prabhos te sataḥ pari yanti ketavaḥ /	viśvā dhāmāni viśva cakṣaḥ ṛbhvasaḥ prabhoḥ te sataḥ pari yanti ketavaḥ 
SA_GV01_rvh1-10u-16836	RV_9,086.05c vyānaśiḥ pavase soma dharmabhiḥ patir viśvasya bhuvanasya rājasi //	vyānaśiḥ pavase soma dharmabhiḥ patiḥ viśvasya bhuvanasya rājasi 
SA_GV01_rvh1-10u-16837	RV_9,086.06a ubhayataḥ pavamānasya raśmayo dhruvasya sataḥ pari yanti ketavaḥ /	ubhayatas pavamānasya raśmayaḥ dhruvasya sataḥ pari yanti ketavaḥ 
SA_GV01_rvh1-10u-16838	RV_9,086.06c yadī pavitre adhi mṛjyate hariḥ sattā ni yonā kalaśeṣu sīdati //	yadī pavitre adhi mṛjyate hariḥ sattā ni yonā kalaśeṣu sīdati 
SA_GV01_rvh1-10u-16839	RV_9,086.07a yajñasya ketuḥ pavate svadhvaraḥ somo devānām upa yāti niṣkṛtam /	yajñasya ketuḥ pavate su adhvaraḥ somaḥ devānām upa yāti niṣkṛtam 
SA_GV01_rvh1-10u-16840	RV_9,086.07c sahasradhāraḥ pari kośam arṣati vṛṣā pavitram aty eti roruvat //	sahasra dhāraḥ pari kośam arṣati vṛṣā pavitram ati eti roruvat 
SA_GV01_rvh1-10u-16841	RV_9,086.08a rājā samudraṃ nadyo vi gāhate 'pām ūrmiṃ sacate sindhuṣu śritaḥ /	rājā samudram nadyaḥ vi gāhate pām ūrmim sacate sindhuṣu śritaḥ 
SA_GV01_rvh1-10u-16842	RV_9,086.08c adhy asthāt sānu pavamāno avyayaṃ nābhā pṛthivyā dharuṇo maho divaḥ //	adhi asthāt sānu pavamānaḥ avyayam nābhā pṛthivyāḥ dharuṇaḥ mahaḥ divaḥ 
SA_GV01_rvh1-10u-16843	RV_9,086.09a divo na sānu stanayann acikradad dyauś ca yasya pṛthivī ca dharmabhiḥ /	divaḥ na sānu stanayan acikradat dyauḥ ca yasya pṛthivī ca dharmabhiḥ 
SA_GV01_rvh1-10u-16844	RV_9,086.09c indrasya sakhyam pavate vivevidat somaḥ punānaḥ kalaśeṣu sīdati //	indrasya sakhyam pavate vivevidat somaḥ punānaḥ kalaśeṣu sīdati 
SA_GV01_rvh1-10u-16845	RV_9,086.10a jyotir yajñasya pavate madhu priyam pitā devānāṃ janitā vibhūvasuḥ /	jyotiḥ yajñasya pavate madhu priyam pitā devānām janitā vibhūvasuḥ 
SA_GV01_rvh1-10u-16846	RV_9,086.10c dadhāti ratnaṃ svadhayor apīcyam madintamo matsara indriyo rasaḥ //	dadhāti ratnam svadhayoḥ apīcyam madintamaḥ matsaraḥ indriyaḥ rasaḥ 
SA_GV01_rvh1-10u-16847	RV_9,086.11a abhikrandan kalaśaṃ vājy arṣati patir divaḥ śatadhāro vicakṣaṇaḥ /	abhikrandan kalaśam vājī arṣati patiḥ divaḥ śata dhāraḥ vicakṣaṇaḥ 
SA_GV01_rvh1-10u-16848	RV_9,086.11c harir mitrasya sadaneṣu sīdati marmṛjāno 'vibhiḥ sindhubhir vṛṣā //	hariḥ mitrasya sadaneṣu sīdati marmṛjānaḥ vibhiḥ sindhubhiḥ vṛṣā 
SA_GV01_rvh1-10u-16849	RV_9,086.12a agre sindhūnām pavamāno arṣaty agre vāco agriyo goṣu gacchati /	agre sindhūnām pavamānaḥ arṣati agre vācaḥ agriyaḥ goṣu gacchati 
SA_GV01_rvh1-10u-16850	RV_9,086.12c agre vājasya bhajate mahādhanaṃ svāyudhaḥ sotṛbhiḥ pūyate vṛṣā //	agre vājasya bhajate mahā dhanam su āyudhaḥ sotṛbhiḥ pūyate vṛṣā 
SA_GV01_rvh1-10u-16851	RV_9,086.13a ayam matavāñ chakuno yathā hito 'vye sasāra pavamāna ūrmiṇā /	ayam matavān śakunaḥ yathā hitaḥ vye sasāra pavamānaḥ ūrmiṇā 
SA_GV01_rvh1-10u-16852	RV_9,086.13c tava kratvā rodasī antarā kave śucir dhiyā pavate soma indra te //	tava kratvā rodasī antarā kave śuciḥ dhiyā pavate somaḥ indra te 
SA_GV01_rvh1-10u-16853	RV_9,086.14a drāpiṃ vasāno yajato divispṛśam antarikṣaprā bhuvaneṣv arpitaḥ /	drāpim vasānaḥ yajataḥ divispṛśam antarikṣa prāḥ bhuvaneṣu arpitaḥ 
SA_GV01_rvh1-10u-16854	RV_9,086.14c svar jajñāno nabhasābhy akramīt pratnam asya pitaram ā vivāsati //	svar jajñānaḥ nabhasā abhi akramīt pratnam asya pitaram ā vivāsati 
SA_GV01_rvh1-10u-16855	RV_9,086.15a so asya viśe mahi śarma yacchati yo asya dhāma prathamaṃ vyānaśe /	saḥ asya viśe mahi śarma yacchati yaḥ asya dhāma prathamam vyānaśe 
SA_GV01_rvh1-10u-16856	RV_9,086.15c padaṃ yad asya parame vyomany ato viśvā abhi saṃ yāti saṃyataḥ //	padam yat asya parame vyomani atas viśvāḥ abhi sam yāti saṃyataḥ 
SA_GV01_rvh1-10u-16857	RV_9,086.16a pro ayāsīd indur indrasya niṣkṛtaṃ sakhā sakhyur na pra mināti saṃgiram /	pra u ayāsīt induḥ indrasya niṣkṛtam sakhā sakhyuḥ na pra mināti saṃgiram 
SA_GV01_rvh1-10u-16858	RV_9,086.16c marya iva yuvatibhiḥ sam arṣati somaḥ kalaśe śatayāmnā pathā //	maryaḥ iva yuvatibhiḥ sam arṣati somaḥ kalaśe śata yāmnā pathā 
SA_GV01_rvh1-10u-16859	RV_9,086.17a pra vo dhiyo mandrayuvo vipanyuvaḥ panasyuvaḥ saṃvasaneṣv akramuḥ /	pra vaḥ dhiyaḥ mandrayuvaḥ vipanyuvaḥ panasyuvaḥ saṃvasaneṣu akramuḥ 
SA_GV01_rvh1-10u-16860	RV_9,086.17c somam manīṣā abhy anūṣata stubho 'bhi dhenavaḥ payasem aśiśrayuḥ //	somam manīṣāḥ abhī anūṣata stubhaḥ bhi dhenavaḥ payasā īm aśiśrayuḥ 
SA_GV01_rvh1-10u-16861	RV_9,086.18a ā naḥ soma saṃyatam pipyuṣīm iṣam indo pavasva pavamāno asridham /	ā naḥ soma saṃyatam pipyuṣīm iṣam indo pavasva pavamānaḥ asridham 
SA_GV01_rvh1-10u-16862	RV_9,086.18c yā no dohate trir ahann asaścuṣī kṣumad vājavan madhumat suvīryam //	yā naḥ dohate tris ahan a saścuṣī kṣumat vājavat madhumat su vīryam 
SA_GV01_rvh1-10u-16863	RV_9,086.19a vṛṣā matīnām pavate vicakṣaṇaḥ somo ahnaḥ pratarītoṣaso divaḥ /	vṛṣā matīnām pavate vicakṣaṇaḥ somaḥ ahnaḥ pratarītā uṣasaḥ divaḥ 
SA_GV01_rvh1-10u-16864	RV_9,086.19c krāṇā sindhūnāṃ kalaśāṃ avīvaśad indrasya hārdy āviśan manīṣibhiḥ //	krāṇā sindhūnām kalaśām avīvaśat indrasya hārdi āviśat manīṣibhiḥ 
SA_GV01_rvh1-10u-16865	RV_9,086.20a manīṣibhiḥ pavate pūrvyaḥ kavir nṛbhir yataḥ pari kośāṃ acikradat /	manīṣibhiḥ pavate pūrvyaḥ kaviḥ nṛbhiḥ yataḥ pari kośān acikradat 
SA_GV01_rvh1-10u-16866	RV_9,086.20c tritasya nāma janayan madhu kṣarad indrasya vāyoḥ sakhyāya kartave //	tritasya nāma janayat madhu kṣarat indrasya vāyoḥ sakhyāya kartave 
SA_GV01_rvh1-10u-16867	RV_9,086.21a ayam punāna uṣaso vi rocayad ayaṃ sindhubhyo abhavad u lokakṛt /	ayam punānaḥ uṣasaḥ vi rocayat ayam sindhubhyaḥ abhavat u loka kṛt 
SA_GV01_rvh1-10u-16868	RV_9,086.21c ayaṃ triḥ sapta duduhāna āśiraṃ somo hṛde pavate cāru matsaraḥ //	ayam tris sapta duduhānaḥ āśiram somaḥ hṛde pavate cāru matsaraḥ 
SA_GV01_rvh1-10u-16869	RV_9,086.22a pavasva soma divyeṣu dhāmasu sṛjāna indo kalaśe pavitra ā /	pavasva soma divyeṣu dhāmasu sṛjānaḥ indo kalaśe pavitre ā 
SA_GV01_rvh1-10u-16870	RV_9,086.22c sīdann indrasya jaṭhare kanikradan nṛbhir yataḥ sūryam ārohayo divi //	sīdan indrasya jaṭhare kanikradan nṛbhiḥ yataḥ sūryam ārohayaḥ divi 
SA_GV01_rvh1-10u-16871	RV_9,086.23a adribhiḥ sutaḥ pavase pavitra āṃ indav indrasya jaṭhareṣv āviśan /	adribhiḥ sutaḥ pavase pavitre ām indo indrasya jaṭhareṣu āviśan 
SA_GV01_rvh1-10u-16872	RV_9,086.23c tvaṃ nṛcakṣā abhavo vicakṣaṇa soma gotram aṅgirobhyo 'vṛṇor apa //	tvam nṛ cakṣāḥ abhavaḥ vicakṣaṇa soma gotram aṅgirobhyaḥ vṛṇoḥ apa 
SA_GV01_rvh1-10u-16873	RV_9,086.24a tvāṃ soma pavamānaṃ svādhyo 'nu viprāso amadann avasyavaḥ /	tvām soma pavamānam su ādhyaḥ nu viprāsaḥ amadan avasyavaḥ 
SA_GV01_rvh1-10u-16874	RV_9,086.24c tvāṃ suparṇa ābharad divas parīndo viśvābhir matibhiḥ pariṣkṛtam //	tvām suparṇaḥ ābharat divaḥ pari indo viśvābhiḥ matibhiḥ pariṣkṛtam 
SA_GV01_rvh1-10u-16875	RV_9,086.25a avye punānam pari vāra ūrmiṇā hariṃ navante abhi sapta dhenavaḥ /	avye punānam pari vāre ūrmiṇā harim navante abhi sapta dhenavaḥ 
SA_GV01_rvh1-10u-16876	RV_9,086.25c apām upasthe adhy āyavaḥ kavim ṛtasya yonā mahiṣā aheṣata //	apām upasthe adhi āyavaḥ kavim ṛtasya yonā mahiṣāḥ aheṣata 
SA_GV01_rvh1-10u-16877	RV_9,086.26a induḥ punāno ati gāhate mṛdho viśvāni kṛṇvan supathāni yajyave /	induḥ punānaḥ ati gāhate mṛdhaḥ viśvāni kṛṇvan su pathāni yajyave 
SA_GV01_rvh1-10u-16878	RV_9,086.26c gāḥ kṛṇvāno nirṇijaṃ haryataḥ kavir atyo na krīḷan pari vāram arṣati //	gāḥ kṛṇvānaḥ nirṇijam haryataḥ kaviḥ atyaḥ na krīḍan pari vāram arṣati 
SA_GV01_rvh1-10u-16879	RV_9,086.27a asaścataḥ śatadhārā abhiśriyo hariṃ navante 'va tā udanyuvaḥ /	asaścataḥ śata dhārāḥ abhiśriyaḥ harim navante vai tāḥ udanyuvaḥ 
SA_GV01_rvh1-10u-16880	RV_9,086.27c kṣipo mṛjanti pari gobhir āvṛtaṃ tṛtīye pṛṣṭhe adhi rocane divaḥ //	kṣipaḥ mṛjanti pari gobhiḥ āvṛtam tṛtīye pṛṣṭhe adhi rocane divaḥ 
SA_GV01_rvh1-10u-16881	RV_9,086.28a tavemāḥ prajā divyasya retasas tvaṃ viśvasya bhuvanasya rājasi /	tava imāḥ prajāḥ divyasya retasaḥ tvam viśvasya bhuvanasya rājasi 
SA_GV01_rvh1-10u-16882	RV_9,086.28c athedaṃ viśvam pavamāna te vaśe tvam indo prathamo dhāmadhā asi //	atha idam viśvam pavamāna te vaśe tvam indo prathamaḥ dhāma dhāḥ asi 
SA_GV01_rvh1-10u-16883	RV_9,086.29a tvaṃ samudro asi viśvavit kave tavemāḥ pañca pradiśo vidharmaṇi /	tvam samudraḥ asi viśva vid kave tava imāḥ pañca pradiśaḥ vidharmaṇi 
SA_GV01_rvh1-10u-16884	RV_9,086.29c tvaṃ dyāṃ ca pṛthivīṃ cāti jabhriṣe tava jyotīṃṣi pavamāna sūryaḥ //	tvam dyām ca pṛthivīm ca ati jabhriṣe tava jyotīṃṣi pavamāna sūryaḥ 
SA_GV01_rvh1-10u-16885	RV_9,086.30a tvam pavitre rajaso vidharmaṇi devebhyaḥ soma pavamāna pūyase /	tvam pavitre rajasaḥ vidharmaṇi devebhyaḥ soma pavamāna pūyase 
SA_GV01_rvh1-10u-16886	RV_9,086.30c tvām uśijaḥ prathamā agṛbhṇata tubhyemā viśvā bhuvanāni yemire //	tvām uśijaḥ prathamāḥ agṛbhṇata tubhya imā viśvā bhuvanāni yemire 
SA_GV01_rvh1-10u-16887	RV_9,086.31a pra rebha ety ati vāram avyayaṃ vṛṣā vaneṣv ava cakradad dhariḥ /	pra rebhaḥ eti ati vāram avyayam vṛṣā vaneṣu ava cakradat hariḥ 
SA_GV01_rvh1-10u-16888	RV_9,086.31c saṃ dhītayo vāvaśānā anūṣata śiśuṃ rihanti matayaḥ panipnatam //	sam dhītayaḥ vāvaśānāḥ anūṣata śiśum rihanti matayaḥ panipnatam 
SA_GV01_rvh1-10u-16889	RV_9,086.32a sa sūryasya raśmibhiḥ pari vyata tantuṃ tanvānas trivṛtaṃ yathā vide /	sa sūryasya raśmibhiḥ pari vyata tantum tanvānaḥ trivṛtam yathā vide 
SA_GV01_rvh1-10u-16890	RV_9,086.32c nayann ṛtasya praśiṣo navīyasīḥ patir janīnām upa yāti niṣkṛtam //	nayan ṛtasya praśiṣaḥ navīyasīḥ patiḥ janīnām upa yāti niṣkṛtam 
SA_GV01_rvh1-10u-16891	RV_9,086.33a rājā sindhūnām pavate patir diva ṛtasya yāti pathibhiḥ kanikradat /	rājā sindhūnām pavate patiḥ divaḥ ṛtasya yāti pathibhiḥ kanikradat 
SA_GV01_rvh1-10u-16892	RV_9,086.33c sahasradhāraḥ pari ṣicyate hariḥ punāno vācaṃ janayann upāvasuḥ //	sahasra dhāraḥ pari sicyate hariḥ punānaḥ vācam janayan upāvasuḥ 
SA_GV01_rvh1-10u-16893	RV_9,086.34a pavamāna mahy arṇo vi dhāvasi sūro na citro avyayāni pavyayā /	pavamāna mahi arṇaḥ vi dhāvasi sūraḥ na citraḥ avyayāni pavyayā 
SA_GV01_rvh1-10u-16894	RV_9,086.34c gabhastipūto nṛbhir adribhiḥ suto mahe vājāya dhanyāya dhanvasi //	gabhasti pūtaḥ nṛbhiḥ adribhiḥ sutaḥ mahe vājāya dhanyāya dhanvasi 
SA_GV01_rvh1-10u-16895	RV_9,086.35a iṣam ūrjam pavamānābhy arṣasi śyeno na vaṃsu kalaśeṣu sīdasi /	iṣam ūrjam pavamāna abhi arṣasi śyenaḥ na kalaśeṣu sīdasi 
SA_GV01_rvh1-10u-16896	RV_9,086.35c indrāya madvā madyo madaḥ suto divo viṣṭambha upamo vicakṣaṇaḥ //	indrāya madvā madyaḥ madaḥ sutaḥ divaḥ viṣṭambhaḥ upamaḥ vicakṣaṇaḥ 
SA_GV01_rvh1-10u-16897	RV_9,086.36a sapta svasāro abhi mātaraḥ śiśuṃ navaṃ jajñānaṃ jenyaṃ vipaścitam /	sapta svasāraḥ abhi mātaraḥ śiśum navam jajñānam jenyam vipaścitam 
SA_GV01_rvh1-10u-16898	RV_9,086.36c apāṃ gandharvaṃ divyaṃ nṛcakṣasaṃ somaṃ viśvasya bhuvanasya rājase //	apām gandharvam divyam nṛ cakṣasam somam viśvasya bhuvanasya rājase 
SA_GV01_rvh1-10u-16899	RV_9,086.37a īśāna imā bhuvanāni vīyase yujāna indo haritaḥ suparṇyaḥ /	īśānaḥ imā bhuvanāni vīyase yujānaḥ indo haritaḥ suparṇyaḥ 
SA_GV01_rvh1-10u-16900	RV_9,086.37c tās te kṣarantu madhumad ghṛtam payas tava vrate soma tiṣṭhantu kṛṣṭayaḥ //	tāḥ te kṣarantu madhumat ghṛtam payaḥ tava vrate soma tiṣṭhantu kṛṣṭayaḥ 
SA_GV01_rvh1-10u-16901	RV_9,086.38a tvaṃ nṛcakṣā asi soma viśvataḥ pavamāna vṛṣabha tā vi dhāvasi /	tvam nṛ cakṣāḥ asi soma viśvatas pavamāna vṛṣabha tā vi dhāvasi 
SA_GV01_rvh1-10u-16902	RV_9,086.38c sa naḥ pavasva vasumad dhiraṇyavad vayaṃ syāma bhuvaneṣu jīvase //	sa naḥ pavasva vasumat hiraṇyavat vayam syāma bhuvaneṣu jīvase 
SA_GV01_rvh1-10u-16903	RV_9,086.39a govit pavasva vasuvid dhiraṇyavid retodhā indo bhuvaneṣv arpitaḥ /	go vid pavasva vasu vid hiraṇya vid retaḥ dhāḥ indo bhuvaneṣu arpitaḥ 
SA_GV01_rvh1-10u-16904	RV_9,086.39c tvaṃ suvīro asi soma viśvavit taṃ tvā viprā upa girema āsate //	tvam su vīraḥ asi soma viśva vid tam tvā viprāḥ upa girā ime āsate 
SA_GV01_rvh1-10u-16905	RV_9,086.40a un madhva ūrmir vananā atiṣṭhipad apo vasāno mahiṣo vi gāhate /	ud madhvaḥ ūrmiḥ vananāḥ atiṣṭhipat apaḥ vasānaḥ mahiṣaḥ vi gāhate 
SA_GV01_rvh1-10u-16906	RV_9,086.40c rājā pavitraratho vājam āruhat sahasrabhṛṣṭir jayati śravo bṛhat //	rājā pavitra rathaḥ vājam āruhat sahasra bhṛṣṭiḥ jayati śravaḥ bṛhat 
SA_GV01_rvh1-10u-16907	RV_9,086.41a sa bhandanā ud iyarti prajāvatīr viśvāyur viśvāḥ subharā ahardivi /	sa bhandanāḥ ud iyarti prajāvatīḥ viśvāyuḥ viśvāḥ subharāḥ ahardivi 
SA_GV01_rvh1-10u-16908	RV_9,086.41c brahma prajāvad rayim aśvapastyam pīta indav indram asmabhyaṃ yācatāt //	brahma prajāvat rayim aśva pastyam pītaḥ indo indram asmabhyam yācatāt 
SA_GV01_rvh1-10u-16909	RV_9,086.42a so agre ahnāṃ harir haryato madaḥ pra cetasā cetayate anu dyubhiḥ /	saḥ agre ahnām hariḥ haryataḥ madaḥ pra cetasā cetayate anu dyubhiḥ 
SA_GV01_rvh1-10u-16910	RV_9,086.42c dvā janā yātayann antar īyate narā ca śaṃsaṃ daivyaṃ ca dhartari //	dvā janā yātayan antar īyate narā ca śaṃsam daivyam ca dhartari 
SA_GV01_rvh1-10u-16911	RV_9,086.43a añjate vy añjate sam añjate kratuṃ rihanti madhunābhy añjate /	añjate vi añjate sam añjate kratum rihanti madhunā abhi añjate 
SA_GV01_rvh1-10u-16912	RV_9,086.43c sindhor ucchvāse patayantam ukṣaṇaṃ hiraṇyapāvāḥ paśum āsu gṛbhṇate //	sindhoḥ ucchvāse patayantam ukṣaṇam hiraṇya pāvāḥ paśum āsu gṛbhṇate 
SA_GV01_rvh1-10u-16913	RV_9,086.44a vipaścite pavamānāya gāyata mahī na dhārāty andho arṣati /	vipaścite pavamānāya gāyata mahī na dhārā ati andhaḥ arṣati 
SA_GV01_rvh1-10u-16914	RV_9,086.44c ahir na jūrṇām ati sarpati tvacam atyo na krīḷann asarad vṛṣā hariḥ //	ahiḥ na jūrṇām ati sarpati tvacam atyaḥ na krīḍan asarat vṛṣā hariḥ 
SA_GV01_rvh1-10u-16915	RV_9,086.45a agrego rājāpyas taviṣyate vimāno ahnām bhuvaneṣv arpitaḥ /	agregaḥ rājā āpyaḥ taviṣyate vimānaḥ ahnām bhuvaneṣu arpitaḥ 
SA_GV01_rvh1-10u-16916	RV_9,086.45c harir ghṛtasnuḥ sudṛśīko arṇavo jyotīrathaḥ pavate rāya okyaḥ //	hariḥ ghṛtasnuḥ su dṛśīkaḥ arṇavaḥ jyotīrathaḥ pavate rāye okyaḥ 
SA_GV01_rvh1-10u-16917	RV_9,086.46a asarji skambho diva udyato madaḥ pari tridhātur bhuvanāny arṣati /	asarji skambhaḥ divaḥ udyataḥ madaḥ pari tri dhātuḥ bhuvanāni arṣati 
SA_GV01_rvh1-10u-16918	RV_9,086.46c aṃśuṃ rihanti matayaḥ panipnataṃ girā yadi nirṇijam ṛgmiṇo yayuḥ //	aṃśum rihanti matayaḥ panipnatam girā yadi nirṇijam ṛgmiṇaḥ yayuḥ 
SA_GV01_rvh1-10u-16919	RV_9,086.47a pra te dhārā aty aṇvāni meṣyaḥ punānasya saṃyato yanti raṃhayaḥ /	pra te dhārāḥ ati aṇvāni meṣyaḥ punānasya saṃyataḥ yanti raṃhayaḥ 
SA_GV01_rvh1-10u-16920	RV_9,086.47c yad gobhir indo camvoḥ samajyasa ā suvānaḥ soma kalaśeṣu sīdasi //	yat gobhiḥ indo camvoḥ samajyase ā suvānaḥ soma kalaśeṣu sīdasi 
SA_GV01_rvh1-10u-16921	RV_9,086.48a pavasva soma kratuvin na ukthyo 'vyo vāre pari dhāva madhu priyam /	pavasva soma kratu vid naḥ ukthyaḥ vyaḥ vāre pari dhāva madhu priyam 
SA_GV01_rvh1-10u-16922	RV_9,086.48c jahi viśvān rakṣasa indo atriṇo bṛhad vadema vidathe suvīrāḥ //	jahi viśvān rakṣasaḥ indo atriṇaḥ bṛhat vadema vidathe su vīrāḥ 
SA_GV01_rvh1-10u-16923	RV_9,087.01a pra tu drava pari kośaṃ ni ṣīda nṛbhiḥ punāno abhi vājam arṣa /	pra tu drava pari kośam ni sīda nṛbhiḥ punānaḥ abhi vājam arṣa 
SA_GV01_rvh1-10u-16924	RV_9,087.01c aśvaṃ na tvā vājinam marjayanto 'cchā barhī raśanābhir nayanti //	aśvam na tvā vājinam marjayantaḥ u chā barhī raśanābhiḥ nayanti 
SA_GV01_rvh1-10u-16925	RV_9,087.02a svāyudhaḥ pavate deva indur aśastihā vṛjanaṃ rakṣamāṇaḥ /	su āyudhaḥ pavate devaḥ induḥ aśasti hā vṛjanam rakṣamāṇaḥ 
SA_GV01_rvh1-10u-16926	RV_9,087.02c pitā devānāṃ janitā sudakṣo viṣṭambho divo dharuṇaḥ pṛthivyāḥ //	pitā devānām janitā su dakṣaḥ viṣṭambhaḥ divaḥ dharuṇaḥ pṛthivyāḥ 
SA_GV01_rvh1-10u-16927	RV_9,087.03a ṛṣir vipraḥ puraetā janānām ṛbhur dhīra uśanā kāvyena /	ṛṣiḥ vipraḥ puraetā janānām ṛbhuḥ dhīraḥ uśanā kāvyena 
SA_GV01_rvh1-10u-16928	RV_9,087.03c sa cid viveda nihitaṃ yad āsām apīcyaṃ guhyaṃ nāma gonām //	sa cit viveda nihitam yat āsām apīcyam guhyam nāma gonām 
SA_GV01_rvh1-10u-16929	RV_9,087.04a eṣa sya te madhumāṃ indra somo vṛṣā vṛṣṇe pari pavitre akṣāḥ /	eṣa sya te madhumān indra somaḥ vṛṣā vṛṣṇe pari pavitre akṣāḥ 
SA_GV01_rvh1-10u-16930	RV_9,087.04c sahasrasāḥ śatasā bhūridāvā śaśvattamam barhir ā vājy asthāt //	sahasra sāḥ śata sāḥ bhūri dāvā śaśvattamam barhiḥ ā vājī asthāt 
SA_GV01_rvh1-10u-16931	RV_9,087.05a ete somā abhi gavyā sahasrā mahe vājāyāmṛtāya śravāṃsi /	ete somāḥ abhi gavyā sahasrā mahe vājāya amṛtāya śravāṃsi 
SA_GV01_rvh1-10u-16932	RV_9,087.05c pavitrebhiḥ pavamānā asṛgrañ chravasyavo na pṛtanājo atyāḥ //	pavitrebhiḥ pavamānāḥ asṛgram śravasyavaḥ na pṛtanājaḥ atyāḥ 
SA_GV01_rvh1-10u-16933	RV_9,087.06a pari hi ṣmā puruhūto janānāṃ viśvāsarad bhojanā pūyamānaḥ /	pari hi sma puruhūtaḥ janānām bhojanā pūyamānaḥ 
SA_GV01_rvh1-10u-16934	RV_9,087.06c athā bhara śyenabhṛta prayāṃsi rayiṃ tuñjāno abhi vājam arṣa //	athā bhara śyena bhṛta prayāṃsi rayim tuñjānaḥ abhi vājam arṣa 
SA_GV01_rvh1-10u-16935	RV_9,087.07a eṣa suvānaḥ pari somaḥ pavitre sargo na sṛṣṭo adadhāvad arvā /	eṣa suvānaḥ pari somaḥ pavitre sargaḥ na sṛṣṭaḥ adadhāvat arvā 
SA_GV01_rvh1-10u-16936	RV_9,087.07c tigme śiśāno mahiṣo na śṛṅge gā gavyann abhi śūro na satvā //	tigme śiśānaḥ mahiṣaḥ na śṛṅge gāḥ gavyan abhi śūraḥ na satvā 
SA_GV01_rvh1-10u-16937	RV_9,087.08a eṣā yayau paramād antar adreḥ kūcit satīr ūrve gā viveda /	eṣā yayau paramāt antar adreḥ kūcid satīḥ ūrve gāḥ viveda 
SA_GV01_rvh1-10u-16938	RV_9,087.08c divo na vidyut stanayanty abhraiḥ somasya te pavata indra dhārā //	divaḥ na vidyut stanayantī abhraiḥ somasya te pavate indra dhārā 
SA_GV01_rvh1-10u-16939	RV_9,087.09a uta sma rāśim pari yāsi gonām indreṇa soma saratham punānaḥ /	uta sma rāśim pari yāsi gonām indreṇa soma sa ratham punānaḥ 
SA_GV01_rvh1-10u-16940	RV_9,087.09c pūrvīr iṣo bṛhatīr jīradāno śikṣā śacīvas tava tā upaṣṭut //	pūrvīḥ iṣaḥ bṛhatīḥ jīra dāno śikṣa śacīvas tava tāḥ upaṣṭut 
SA_GV01_rvh1-10u-16941	RV_9,088.01a ayaṃ soma indra tubhyaṃ sunve tubhyam pavate tvam asya pāhi /	ayam somaḥ indra tubhyam sunve tubhyam pavate tvam asya pāhi 
SA_GV01_rvh1-10u-16942	RV_9,088.01c tvaṃ ha yaṃ cakṛṣe tvaṃ vavṛṣa indum madāya yujyāya somam //	tvam ha yam cakṛṣe tvam vavṛṣe indum madāya yujyāya somam 
SA_GV01_rvh1-10u-16943	RV_9,088.02a sa īṃ ratho na bhuriṣāḷ ayoji mahaḥ purūṇi sātaye vasūni /	saḥ īm rathaḥ na bhuriṣāh ayoji mahaḥ purūṇi sātaye vasūni 
SA_GV01_rvh1-10u-16944	RV_9,088.02c ād īṃ viśvā nahuṣyāṇi jātā svarṣātā vana ūrdhvā navanta //	āt īm viśvā nahuṣyāṇi jātā svarṣātā vane ūrdhvāḥ navanta 
SA_GV01_rvh1-10u-16945	RV_9,088.03a vāyur na yo niyutvāṃ iṣṭayāmā nāsatyeva hava ā śambhaviṣṭhaḥ /	vāyuḥ na yaḥ niyutvān iṣṭa yāmā nāsatyā iva have ā śambhaviṣṭhaḥ 
SA_GV01_rvh1-10u-16946	RV_9,088.03c viśvavāro draviṇodā iva tman pūṣeva dhījavano 'si soma //	viśva vāraḥ draviṇaḥ dāḥ iva tman pūṣā iva dhī javanaḥ si soma 
SA_GV01_rvh1-10u-16947	RV_9,088.04a indro na yo mahā karmāṇi cakrir hantā vṛtrāṇām asi soma pūrbhit /	indraḥ na yaḥ mahā karmāṇi cakriḥ hantā vṛtrāṇām asi soma pūḥ bhid 
SA_GV01_rvh1-10u-16948	RV_9,088.04c paidvo na hi tvam ahināmnāṃ hantā viśvasyāsi soma dasyoḥ //	paidvaḥ na hi tvam ahi nāmnām hantā viśvasya asi soma dasyoḥ 
SA_GV01_rvh1-10u-16949	RV_9,088.05a agnir na yo vana ā sṛjyamāno vṛthā pājāṃsi kṛṇute nadīṣu /	agniḥ na yaḥ vane ā sṛjyamānaḥ vṛthā pājāṃsi kṛṇute nadīṣu 
SA_GV01_rvh1-10u-16950	RV_9,088.05c jano na yudhvā mahata upabdir iyarti somaḥ pavamāna ūrmim //	janaḥ na yudhvā mahataḥ upabdiḥ iyarti somaḥ pavamānaḥ ūrmim 
SA_GV01_rvh1-10u-16951	RV_9,088.06a ete somā ati vārāṇy avyā divyā na kośāso abhravarṣāḥ /	ete somāḥ ati vārāṇi avyā divyāḥ na kośāsaḥ abhra varṣāḥ 
SA_GV01_rvh1-10u-16952	RV_9,088.06c vṛthā samudraṃ sindhavo na nīcīḥ sutāso abhi kalaśāṃ asṛgran //	vṛthā samudram sindhavaḥ na nīcīḥ sutāsaḥ abhi kalaśām asṛgran 
SA_GV01_rvh1-10u-16953	RV_9,088.07a śuṣmī śardho na mārutam pavasvānabhiśastā divyā yathā viṭ /	śuṣmī śardhaḥ na mārutam pavasva an abhiśastā divyā yathā viś 
SA_GV01_rvh1-10u-16954	RV_9,088.07c āpo na makṣū sumatir bhavā naḥ sahasrāpsāḥ pṛtanāṣāṇ na yajñaḥ //	āpaḥ na makṣū sumatiḥ bhava naḥ sahasra apsāḥ pṛtanāṣāh na yajñaḥ 
SA_GV01_rvh1-10u-16955	RV_9,088.08a rājño nu te varuṇasya vratāni bṛhad gabhīraṃ tava soma dhāma /	rājñaḥ nu te varuṇasya vratāni bṛhat gabhīram tava soma dhāma 
SA_GV01_rvh1-10u-16956	RV_9,088.08c śuciṣ ṭvam asi priyo na mitro dakṣāyyo aryamevāsi soma //	śuciḥ tvam asi priyaḥ na mitraḥ dakṣāyyaḥ aryamā iva asi soma 
SA_GV01_rvh1-10u-16957	RV_9,089.01a pro sya vahniḥ pathyābhir asyān divo na vṛṣṭiḥ pavamāno akṣāḥ /	pra u sya vahniḥ pathyābhiḥ asyān divaḥ na vṛṣṭiḥ pavamānaḥ akṣār 
SA_GV01_rvh1-10u-16958	RV_9,089.01c sahasradhāro asadan ny asme mātur upasthe vana ā ca somaḥ //	sahasra dhāraḥ asadat ni asme mātuḥ upasthe vane ā ca somaḥ 
SA_GV01_rvh1-10u-16959	RV_9,089.02a rājā sindhūnām avasiṣṭa vāsa ṛtasya nāvam āruhad rajiṣṭhām /	rājā sindhūnām avasiṣṭa vāsaḥ ṛtasya nāvam āruhat rajiṣṭhām 
SA_GV01_rvh1-10u-16960	RV_9,089.02c apsu drapso vāvṛdhe śyenajūto duha īm pitā duha īm pitur jām //	apsu drapsaḥ vāvṛdhe śyena jūtaḥ duhe īm pitā duhe īm pituḥ jām 
SA_GV01_rvh1-10u-16961	RV_9,089.03a siṃhaṃ nasanta madhvo ayāsaṃ harim aruṣaṃ divo asya patim /	siṃham nasanta madhvaḥ ayāsam harim aruṣam divaḥ asya patim 
SA_GV01_rvh1-10u-16962	RV_9,089.03c śūro yutsu prathamaḥ pṛcchate gā asya cakṣasā pari pāty ukṣā //	śūraḥ yutsu prathamaḥ pṛcchate gāḥ asya cakṣasā pari pāti ukṣā 
SA_GV01_rvh1-10u-16963	RV_9,089.04a madhupṛṣṭhaṃ ghoram ayāsam aśvaṃ rathe yuñjanty urucakra ṛṣvam /	madhu pṛṣṭham ghoram ayāsam aśvam rathe yuñjanti uru cakre ṛṣvam 
SA_GV01_rvh1-10u-16964	RV_9,089.04c svasāra īṃ jāmayo marjayanti sanābhayo vājinam ūrjayanti //	svasāraḥ īm jāmayaḥ marjayanti sanābhayaḥ vājinam ūrjayanti 
SA_GV01_rvh1-10u-16965	RV_9,089.05a catasra īṃ ghṛtaduhaḥ sacante samāne antar dharuṇe niṣattāḥ /	catasraḥ īm ghṛta duhaḥ sacante samāne antar dharuṇe niṣattāḥ 
SA_GV01_rvh1-10u-16966	RV_9,089.05c tā īm arṣanti namasā punānās tā īṃ viśvataḥ pari ṣanti pūrvīḥ //	tāḥ īm arṣanti namasā punānāḥ tāḥ īm viśvatas pari santi pūrvīḥ 
SA_GV01_rvh1-10u-16967	RV_9,089.06a viṣṭambho divo dharuṇaḥ pṛthivyā viśvā uta kṣitayo haste asya /	viṣṭambhaḥ divaḥ dharuṇaḥ pṛthivyāḥ viśvāḥ uta kṣitayaḥ haste asya 
SA_GV01_rvh1-10u-16968	RV_9,089.06c asat ta utso gṛṇate niyutvān madhvo aṃśuḥ pavata indriyāya //	asat te utsaḥ gṛṇate niyutvān madhvaḥ aṃśuḥ pavate indriyāya 
SA_GV01_rvh1-10u-16969	RV_9,089.07a vanvann avāto abhi devavītim indrāya soma vṛtrahā pavasva /	vanvan a vātaḥ abhi deva vītim indrāya soma vṛtra hā pavasva 
SA_GV01_rvh1-10u-16970	RV_9,089.07c śagdhi mahaḥ puruścandrasya rāyaḥ suvīryasya patayaḥ syāma //	śagdhi mahaḥ puru ścandrasya rāyaḥ su vīryasya patayaḥ syāma 
SA_GV01_rvh1-10u-16971	RV_9,090.01a pra hinvāno janitā rodasyo ratho na vājaṃ saniṣyann ayāsīt /	pra hinvānaḥ janitā rodasyaḥ rathaḥ na vājam saniṣyan ayāsīt 
SA_GV01_rvh1-10u-16972	RV_9,090.01c indraṃ gacchann āyudhā saṃśiśāno viśvā vasu hastayor ādadhānaḥ //	indram gacchan āyudhā saṃśiśānaḥ viśvā vasu hastayoḥ ādadhānaḥ 
SA_GV01_rvh1-10u-16973	RV_9,090.02a abhi tripṛṣṭhaṃ vṛṣaṇaṃ vayodhām āṅgūṣāṇām avāvaśanta vāṇīḥ /	abhi tri pṛṣṭham vṛṣaṇam vayodhām āṅgūṣāṇām avāvaśanta vāṇīḥ 
SA_GV01_rvh1-10u-16974	RV_9,090.02c vanā vasāno varuṇo na sindhūn vi ratnadhā dayate vāryāṇi //	vanā vasānaḥ varuṇaḥ na sindhūn vi ratna dhāḥ dayate vāryāṇi 
SA_GV01_rvh1-10u-16975	RV_9,090.03a śūragrāmaḥ sarvavīraḥ sahāvāñ jetā pavasva sanitā dhanāni /	śūra grāmaḥ sarva vīraḥ saha āvām jetā pavasva sanitā dhanāni 
SA_GV01_rvh1-10u-16976	RV_9,090.03c tigmāyudhaḥ kṣipradhanvā samatsv aṣāḷhaḥ sāhvān pṛtanāsu śatrūn //	tigma āyudhaḥ kṣipra dhanvā samatsu aṣāḷhaḥ sāhvān pṛtanāsu śatrūn 
SA_GV01_rvh1-10u-16977	RV_9,090.04a urugavyūtir abhayāni kṛṇvan samīcīne ā pavasvā purandhī /	uru gavyūtiḥ abhayāni kṛṇvan samīcīne ā pavasva purandhī 
SA_GV01_rvh1-10u-16978	RV_9,090.04c apaḥ siṣāsann uṣasaḥ svar gāḥ saṃ cikrado maho asmabhyaṃ vājān //	apaḥ siṣāsan uṣasaḥ svar gāḥ sam cikradaḥ mahaḥ asmabhyam vājān 
SA_GV01_rvh1-10u-16979	RV_9,090.05a matsi soma varuṇam matsi mitram matsīndram indo pavamāna viṣṇum /	matsi soma varuṇam matsi mitram matsi indram indo pavamāna viṣṇum 
SA_GV01_rvh1-10u-16980	RV_9,090.05c matsi śardho mārutam matsi devān matsi mahām indram indo madāya //	matsi śardhaḥ mārutam matsi devān matsi mahām indram indo madāya 
SA_GV01_rvh1-10u-16981	RV_9,090.06a evā rājeva kratumāṃ amena viśvā ghanighnad duritā pavasva /	eva rājā iva kratumān amena viśvā ghanighnat duritā pavasva 
SA_GV01_rvh1-10u-16982	RV_9,090.06c indo sūktāya vacase vayo dhā yūyam pāta svastibhiḥ sadā naḥ //	indo sūktāya vacase vayaḥ dhāḥ yūyam pāta svastibhiḥ sadā naḥ 
SA_GV01_rvh1-10u-16983	RV_9,091.01a asarji vakvā rathye yathājau dhiyā manotā prathamo manīṣī /	asarji vakvā rathye yathā ājau dhiyā manotā prathamaḥ manīṣī 
SA_GV01_rvh1-10u-16984	RV_9,091.01c daśa svasāro adhi sāno avye 'janti vahniṃ sadanāny accha //	daśa svasāraḥ adhi sāno avye janti vahnim sadanāni accha 
SA_GV01_rvh1-10u-16985	RV_9,091.02a vītī janasya divyasya kavyair adhi suvāno nahuṣyebhir induḥ /	vītī janasya divyasya kavyaiḥ adhi suvānaḥ nahuṣyebhiḥ induḥ 
SA_GV01_rvh1-10u-16986	RV_9,091.02c pra yo nṛbhir amṛto martyebhir marmṛjāno 'vibhir gobhir adbhiḥ //	pra yaḥ nṛbhiḥ amṛtaḥ martyebhiḥ marmṛjānaḥ vibhiḥ gobhiḥ adbhiḥ 
SA_GV01_rvh1-10u-16987	RV_9,091.03a vṛṣā vṛṣṇe roruvad aṃśur asmai pavamāno ruśad īrte payo goḥ /	vṛṣā vṛṣṇe roruvat aṃśuḥ asmai pavamānaḥ ruśat īrte payaḥ goḥ 
SA_GV01_rvh1-10u-16988	RV_9,091.03c sahasram ṛkvā pathibhir vacovid adhvasmabhiḥ sūro aṇvaṃ vi yāti //	sahasram ṛkvā pathibhiḥ vacaḥ vid adhvasmabhiḥ sūraḥ aṇvam vi yāti 
SA_GV01_rvh1-10u-16989	RV_9,091.04a rujā dṛḷhā cid rakṣasaḥ sadāṃsi punāna inda ūrṇuhi vi vājān /	rujā dṛḍhā cit rakṣasaḥ sadāṃsi punānaḥ indo ūrṇuhi vi vājān 
SA_GV01_rvh1-10u-16990	RV_9,091.04c vṛścopariṣṭāt tujatā vadhena ye anti dūrād upanāyam eṣām //	vṛśca upariṣṭāt tujatā vadhena ye anti dūrāt upanāyam eṣām 
SA_GV01_rvh1-10u-16991	RV_9,091.05a sa pratnavan navyase viśvavāra sūktāya pathaḥ kṛṇuhi prācaḥ /	sa pratna vat navyase viśva vāra sūktāya pathaḥ kṛṇuhi prācaḥ 
SA_GV01_rvh1-10u-16992	RV_9,091.05c ye duḥṣahāso vanuṣā bṛhantas tāṃs te aśyāma purukṛt purukṣo //	ye duḥṣahāsaḥ vanuṣā bṛhantaḥ tān te aśyāma puru kṛt purukṣo 
SA_GV01_rvh1-10u-16993	RV_9,091.06a evā punāno apaḥ svar gā asmabhyaṃ tokā tanayāni bhūri /	eva punānaḥ apaḥ svar gāḥ asmabhyam tokā tanayāni bhūri 
SA_GV01_rvh1-10u-16994	RV_9,091.06c śaṃ naḥ kṣetram uru jyotīṃṣi soma jyoṅ naḥ sūryaṃ dṛśaye rirīhi //	śam naḥ kṣetram uru jyotīṃṣi soma jyok naḥ sūryam dṛśaye rirīhi 
SA_GV01_rvh1-10u-16995	RV_9,092.01a pari suvāno harir aṃśuḥ pavitre ratho na sarji sanaye hiyānaḥ /	pari suvānaḥ hariḥ aṃśuḥ pavitre rathaḥ na sarji sanaye hiyānaḥ 
SA_GV01_rvh1-10u-16996	RV_9,092.01c āpac chlokam indriyam pūyamānaḥ prati devāṃ ajuṣata prayobhiḥ //	āpat ślokam indriyam pūyamānaḥ prati devām ajuṣata prayobhiḥ 
SA_GV01_rvh1-10u-16997	RV_9,092.02a acchā nṛcakṣā asarat pavitre nāma dadhānaḥ kavir asya yonau /	acchā nṛ cakṣāḥ asarat pavitre nāma dadhānaḥ kaviḥ asya yonau 
SA_GV01_rvh1-10u-16998	RV_9,092.02c sīdan hoteva sadane camūṣūpem agmann ṛṣayaḥ sapta viprāḥ //	sīdan hotā iva sadane camūṣu upa īm agman ṛṣayaḥ sapta viprāḥ 
SA_GV01_rvh1-10u-16999	RV_9,092.03a pra sumedhā gātuvid viśvadevaḥ somaḥ punānaḥ sada eti nityam /	pra sumedhāḥ gātu vid viśva devaḥ somaḥ punānaḥ sadaḥ eti nityam 
SA_GV01_rvh1-10u-17000	RV_9,092.03c bhuvad viśveṣu kāvyeṣu rantānu janān yatate pañca dhīraḥ //	bhuvat viśveṣu kāvyeṣu rantā anu janān yatate pañca dhīraḥ 
SA_GV01_rvh1-10u-17001	RV_9,092.04a tava tye soma pavamāna niṇye viśve devās traya ekādaśāsaḥ /	tava tye soma pavamāna niṇye viśve devāḥ trayaḥ ekādaśāsaḥ 
SA_GV01_rvh1-10u-17002	RV_9,092.04c daśa svadhābhir adhi sāno avye mṛjanti tvā nadyaḥ sapta yahvīḥ //	daśa svadhābhiḥ adhi sāno avye mṛjanti tvā nadyaḥ sapta yahvīḥ 
SA_GV01_rvh1-10u-17003	RV_9,092.05a tan nu satyam pavamānasyāstu yatra viśve kāravaḥ saṃnasanta /	tat nu satyam pavamānasya astu yatra viśve kāravaḥ saṃnasanta 
SA_GV01_rvh1-10u-17004	RV_9,092.05c jyotir yad ahne akṛṇod u lokam prāvan manuṃ dasyave kar abhīkam //	jyotiḥ yat ahne akṛṇot u lokam prāvat manum dasyave kaḥ abhīkam 
SA_GV01_rvh1-10u-17005	RV_9,092.06a pari sadmeva paśumānti hotā rājā na satyaḥ samitīr iyānaḥ /	pari sadmā iva paśumānti hotā rājā na satyaḥ samitīḥ iyānaḥ 
SA_GV01_rvh1-10u-17006	RV_9,092.06c somaḥ punānaḥ kalaśāṃ ayāsīt sīdan mṛgo na mahiṣo vaneṣu //	somaḥ punānaḥ kalaśān ayāsīt sīdan mṛgaḥ na mahiṣaḥ vaneṣu 
SA_GV01_rvh1-10u-17007	RV_9,093.01a sākamukṣo marjayanta svasāro daśa dhīrasya dhītayo dhanutrīḥ /	sākamukṣaḥ marjayanta svasāraḥ daśa dhīrasya dhītayaḥ dhanutrīḥ 
SA_GV01_rvh1-10u-17008	RV_9,093.01c hariḥ pary adravaj jāḥ sūryasya droṇaṃ nanakṣe atyo na vājī //	hariḥ pari adravat jāḥ sūryasya droṇam nanakṣe atyaḥ na vājī 
SA_GV01_rvh1-10u-17009	RV_9,093.02a sam mātṛbhir na śiśur vāvaśāno vṛṣā dadhanve puruvāro adbhiḥ /	sam mātṛbhiḥ na śiśuḥ vāvaśānaḥ vṛṣā dadhanve puru vāraḥ adbhiḥ 
SA_GV01_rvh1-10u-17010	RV_9,093.02c maryo na yoṣām abhi niṣkṛtaṃ yan saṃ gacchate kalaśa usriyābhiḥ //	maryaḥ na yoṣām abhi niṣkṛtam yan sam gacchate kalaśe usriyābhiḥ 
SA_GV01_rvh1-10u-17011	RV_9,093.03a uta pra pipya ūdhar aghnyāyā indur dhārābhiḥ sacate sumedhāḥ /	uta pra pipye ūdhar aghnyāyāḥ induḥ dhārābhiḥ sacate sumedhāḥ 
SA_GV01_rvh1-10u-17012	RV_9,093.03c mūrdhānaṃ gāvaḥ payasā camūṣv abhi śrīṇanti vasubhir na niktaiḥ //	mūrdhānam gāvaḥ payasā camūṣu abhi śrīṇanti vasubhiḥ na niktaiḥ 
SA_GV01_rvh1-10u-17013	RV_9,093.04a sa no devebhiḥ pavamāna radendo rayim aśvinaṃ vāvaśānaḥ /	sa naḥ devebhiḥ pavamāna rada indoḥ rayim aśvinam vāvaśānaḥ 
SA_GV01_rvh1-10u-17014	RV_9,093.04c rathirāyatām uśatī purandhir asmadryag ā dāvane vasūnām //	rathirāyatām uśatī purandhiḥ asmadryak ā dāvane vasūnām 
SA_GV01_rvh1-10u-17015	RV_9,093.05a nū no rayim upa māsva nṛvantam punāno vātāpyaṃ viśvaścandram /	nu naḥ rayim upa māsva nṛvantam punānaḥ vātāpyam viśva ścandram 
SA_GV01_rvh1-10u-17016	RV_9,093.05c pra vanditur indo tāry āyuḥ prātar makṣū dhiyāvasur jagamyāt //	pra vandituḥ indo tāri āyuḥ prātar makṣū dhiyāvasuḥ jagamyāt 
SA_GV01_rvh1-10u-17017	RV_9,094.01a adhi yad asmin vājinīva śubha spardhante dhiyaḥ sūrye na viśaḥ /	adhi yat asmin vājinī iva śubhe spardhante dhiyaḥ sūrye na viśaḥ 
SA_GV01_rvh1-10u-17018	RV_9,094.01c apo vṛṇānaḥ pavate kavīyan vrajaṃ na paśuvardhanāya manma //	apaḥ vṛṇānaḥ pavate kavīyan vrajam na paśu vardhanāya manma 
SA_GV01_rvh1-10u-17019	RV_9,094.02a dvitā vyūrṇvann amṛtasya dhāma svarvide bhuvanāni prathanta /	dvitā vyūrṇvan amṛtasya dhāma svarvide bhuvanāni prathanta 
SA_GV01_rvh1-10u-17020	RV_9,094.02c dhiyaḥ pinvānāḥ svasare na gāva ṛtāyantīr abhi vāvaśra indum //	dhiyaḥ pinvānāḥ svasare na gāvaḥ ṛtāyantīḥ abhi vāvaśre indum 
SA_GV01_rvh1-10u-17021	RV_9,094.03a pari yat kaviḥ kāvyā bharate śūro na ratho bhuvanāni viśvā /	pari yat kaviḥ kāvyā bharate śūraḥ na rathaḥ bhuvanāni viśvā 
SA_GV01_rvh1-10u-17022	RV_9,094.03c deveṣu yaśo martāya bhūṣan dakṣāya rāyaḥ purubhūṣu navyaḥ //	deveṣu yaśaḥ martāya bhūṣan dakṣāya rāyaḥ puru bhūṣu navyaḥ 
SA_GV01_rvh1-10u-17023	RV_9,094.04a śriye jātaḥ śriya ā nir iyāya śriyaṃ vayo jaritṛbhyo dadhāti /	śriye jātaḥ śriye ā niḥ iyāya śriyam vayaḥ jaritṛbhyaḥ dadhāti 
SA_GV01_rvh1-10u-17024	RV_9,094.04c śriyaṃ vasānā amṛtatvam āyan bhavanti satyā samithā mitadrau //	śriyam vasānāḥ amṛta tvam āyan bhavanti satyā samithā mitadrau 
SA_GV01_rvh1-10u-17025	RV_9,094.05a iṣam ūrjam abhy arṣāśvaṃ gām uru jyotiḥ kṛṇuhi matsi devān /	iṣam ūrjam abhi arṣa aśvam gām uru jyotiḥ kṛṇuhi matsi devān 
SA_GV01_rvh1-10u-17026	RV_9,094.05c viśvāni hi suṣahā tāni tubhyam pavamāna bādhase soma śatrūn //	viśvāni hi suṣahā tāni tubhyam pavamāna bādhase soma śatrūn 
SA_GV01_rvh1-10u-17027	RV_9,095.01a kanikranti harir ā sṛjyamānaḥ sīdan vanasya jaṭhare punānaḥ /	kanikranti hariḥ ā sṛjyamānaḥ sīdan vanasya jaṭhare punānaḥ 
SA_GV01_rvh1-10u-17028	RV_9,095.01c nṛbhir yataḥ kṛṇute nirṇijaṃ gā ato matīr janayata svadhābhiḥ //	nṛbhiḥ yataḥ kṛṇute nirṇijam gāḥ atas matīḥ janayata svadhābhiḥ 
SA_GV01_rvh1-10u-17029	RV_9,095.02a hariḥ sṛjānaḥ pathyām ṛtasyeyarti vācam ariteva nāvam /	hariḥ sṛjānaḥ pathyām ṛtasya iyarti vācam aritā iva nāvam 
SA_GV01_rvh1-10u-17030	RV_9,095.02c devo devānāṃ guhyāni nāmāviṣ kṛṇoti barhiṣi pravāce //	devaḥ devānām guhyāni nāma āvis kṛṇoti barhiṣi pravāce 
SA_GV01_rvh1-10u-17031	RV_9,095.03a apām ived ūrmayas tarturāṇāḥ pra manīṣā īrate somam accha /	apām iva id ūrmayaḥ tarturāṇāḥ pra manīṣāḥ īrate somam accha 
SA_GV01_rvh1-10u-17032	RV_9,095.03c namasyantīr upa ca yanti saṃ cā ca viśanty uśatīr uśantam //	namasyantīḥ upa ca yanti sam ca ā ca viśanti uśatīḥ uśantam 
SA_GV01_rvh1-10u-17033	RV_9,095.04a tam marmṛjānam mahiṣaṃ na sānāv aṃśuṃ duhanty ukṣaṇaṃ giriṣṭhām /	tam marmṛjānam mahiṣam na sānau aṃśum duhanti ukṣaṇam giriṣṭhām 
SA_GV01_rvh1-10u-17034	RV_9,095.04c taṃ vāvaśānam matayaḥ sacante trito bibharti varuṇaṃ samudre //	tam vāvaśānam matayaḥ sacante tritaḥ bibharti varuṇam samudre 
SA_GV01_rvh1-10u-17035	RV_9,095.05a iṣyan vācam upavakteva hotuḥ punāna indo vi ṣyā manīṣām /	iṣyan vācam upavaktā iva hotuḥ punānaḥ indo vi sya manīṣām 
SA_GV01_rvh1-10u-17036	RV_9,095.05c indraś ca yat kṣayathaḥ saubhagāya suvīryasya patayaḥ syāma //	indraḥ ca yat kṣayathaḥ saubhagāya su vīryasya patayaḥ syāma 
SA_GV01_rvh1-10u-17037	RV_9,096.01a pra senānīḥ śūro agre rathānāṃ gavyann eti harṣate asya senā /	pra senā nīḥ śūraḥ agre rathānām gavyan eti harṣate asya senā 
SA_GV01_rvh1-10u-17038	RV_9,096.01c bhadrān kṛṇvann indrahavān sakhibhya ā somo vastrā rabhasāni datte //	bhadrān kṛṇvan indra havān sakhibhyaḥ ā somaḥ vastrā rabhasāni datte 
SA_GV01_rvh1-10u-17039	RV_9,096.02a sam asya hariṃ harayo mṛjanty aśvahayair aniśitaṃ namobhiḥ /	sam asya harim harayaḥ mṛjanti aśva hayaiḥ aniśitam namobhiḥ 
SA_GV01_rvh1-10u-17040	RV_9,096.02c ā tiṣṭhati ratham indrasya sakhā vidvāṃ enā sumatiṃ yāty accha //	ā tiṣṭhati ratham indrasya sakhā vidvān enā sumatim yāti accha 
SA_GV01_rvh1-10u-17041	RV_9,096.03a sa no deva devatāte pavasva mahe soma psarasa indrapānaḥ /	sa naḥ deva devatāte pavasva mahe soma psarase indra pānaḥ 
SA_GV01_rvh1-10u-17042	RV_9,096.03c kṛṇvann apo varṣayan dyām utemām uror ā no varivasyā punānaḥ //	kṛṇvan apaḥ varṣayan dyām uta imām uroḥ ā naḥ varivasyā punānaḥ 
SA_GV01_rvh1-10u-17043	RV_9,096.04a ajītaye 'hataye pavasva svastaye sarvatātaye bṛhate /	ajītaye hataye pavasva svastaye sarvatātaye bṛhate 
SA_GV01_rvh1-10u-17044	RV_9,096.04c tad uśanti viśva ime sakhāyas tad ahaṃ vaśmi pavamāna soma //	tat uśanti viśve ime sakhāyaḥ tat aham vaśmi pavamāna soma 
SA_GV01_rvh1-10u-17045	RV_9,096.05a somaḥ pavate janitā matīnāṃ janitā divo janitā pṛthivyāḥ /	somaḥ pavate janitā matīnām janitā divaḥ janitā pṛthivyāḥ 
SA_GV01_rvh1-10u-17046	RV_9,096.05c janitāgner janitā sūryasya janitendrasya janitota viṣṇoḥ //	janitā agneḥ janitā sūryasya janitā indrasya janitā uta viṣṇoḥ 
SA_GV01_rvh1-10u-17047	RV_9,096.06a brahmā devānām padavīḥ kavīnām ṛṣir viprāṇām mahiṣo mṛgāṇām /	brahmā devānām padavīḥ kavīnām ṛṣiḥ viprāṇām mahiṣaḥ mṛgāṇām 
SA_GV01_rvh1-10u-17048	RV_9,096.06c śyeno gṛdhrāṇāṃ svadhitir vanānāṃ somaḥ pavitram aty eti rebhan //	śyenaḥ gṛdhrāṇām svadhitiḥ vanānām somaḥ pavitram ati eti rebhan 
SA_GV01_rvh1-10u-17049	RV_9,096.07a prāvīvipad vāca ūrmiṃ na sindhur giraḥ somaḥ pavamāno manīṣāḥ /	prāvīvipat vācaḥ ūrmim na sindhuḥ giraḥ somaḥ pavamānaḥ manīṣāḥ 
SA_GV01_rvh1-10u-17050	RV_9,096.07c antaḥ paśyan vṛjanemāvarāṇy ā tiṣṭhati vṛṣabho goṣu jānan //	antar paśyan vṛjanā imā avarāṇi ā tiṣṭhati vṛṣabhaḥ goṣu jānan 
SA_GV01_rvh1-10u-17051	RV_9,096.08a sa matsaraḥ pṛtsu vanvann avātaḥ sahasraretā abhi vājam arṣa /	sa matsaraḥ pṛtsu vanvan a vātaḥ sahasra retāḥ abhi vājam arṣa 
SA_GV01_rvh1-10u-17052	RV_9,096.08c indrāyendo pavamāno manīṣy aṃśor ūrmim īraya gā iṣaṇyan //	indrāya indo pavamānaḥ manīṣī aṃśoḥ ūrmim īraya gāḥ iṣaṇyan 
SA_GV01_rvh1-10u-17053	RV_9,096.09a pari priyaḥ kalaśe devavāta indrāya somo raṇyo madāya /	pari priyaḥ kalaśe deva vātaḥ indrāya somaḥ raṇyaḥ madāya 
SA_GV01_rvh1-10u-17054	RV_9,096.09c sahasradhāraḥ śatavāja indur vājī na saptiḥ samanā jigāti //	sahasra dhāraḥ śata vājaḥ induḥ vājī na saptiḥ samanā jigāti 
SA_GV01_rvh1-10u-17055	RV_9,096.10a sa pūrvyo vasuvij jāyamāno mṛjāno apsu duduhāno adrau /	sa pūrvyaḥ vasu vid jāyamānaḥ mṛjānaḥ apsu duduhānaḥ adrau 
SA_GV01_rvh1-10u-17056	RV_9,096.10c abhiśastipā bhuvanasya rājā vidad gātum brahmaṇe pūyamānaḥ //	abhiśasti pāḥ bhuvanasya rājā vidat gātum brahmaṇe pūyamānaḥ 
SA_GV01_rvh1-10u-17057	RV_9,096.11a tvayā hi naḥ pitaraḥ soma pūrve karmāṇi cakruḥ pavamāna dhīrāḥ /	tvayā hi naḥ pitaraḥ soma pūrve karmāṇi cakruḥ pavamāna dhīrāḥ 
SA_GV01_rvh1-10u-17058	RV_9,096.11c vanvann avātaḥ paridhīṃr aporṇu vīrebhir aśvair maghavā bhavā naḥ //	vanvan a vātaḥ paridhīn aporṇu vīrebhiḥ aśvaiḥ maghavā bhava naḥ 
SA_GV01_rvh1-10u-17059	RV_9,096.12a yathāpavathā manave vayodhā amitrahā varivovid dhaviṣmān /	yathā apavathāḥ manave vayaḥ dhāḥ amitra hā varivaḥ vid haviṣmān 
SA_GV01_rvh1-10u-17060	RV_9,096.12c evā pavasva draviṇaṃ dadhāna indre saṃ tiṣṭha janayāyudhāni //	eva pavasva draviṇam dadhānaḥ indre sam tiṣṭha janaya āyudhāni 
SA_GV01_rvh1-10u-17061	RV_9,096.13a pavasva soma madhumāṃ ṛtāvāpo vasāno adhi sāno avye /	pavasva soma madhumān ṛtāvāpaḥ vasānaḥ adhi sāno avye 
SA_GV01_rvh1-10u-17062	RV_9,096.13c ava droṇāni ghṛtavānti sīda madintamo matsara indrapānaḥ //	ava droṇāni ghṛtavānti sīda madintamaḥ matsaraḥ indra pānaḥ 
SA_GV01_rvh1-10u-17063	RV_9,096.14a vṛṣṭiṃ divaḥ śatadhāraḥ pavasva sahasrasā vājayur devavītau /	vṛṣṭim divaḥ śata dhāraḥ pavasva sahasra sāḥ vājayuḥ deva vītau 
SA_GV01_rvh1-10u-17064	RV_9,096.14c saṃ sindhubhiḥ kalaśe vāvaśānaḥ sam usriyābhiḥ pratiran na āyuḥ //	sam sindhubhiḥ kalaśe vāvaśānaḥ sam usriyābhiḥ pratiran naḥ āyuḥ 
SA_GV01_rvh1-10u-17065	RV_9,096.15a eṣa sya somo matibhiḥ punāno 'tyo na vājī taratīd arātīḥ /	eṣa sya somaḥ matibhiḥ punānaḥ tyaḥ na vājī tarati id arātīḥ 
SA_GV01_rvh1-10u-17066	RV_9,096.15c payo na dugdham aditer iṣiram urv iva gātuḥ suyamo na voḷhā //	payaḥ na dugdham aditeḥ iṣiram uru iva gātuḥ su yamaḥ na voḷhā 
SA_GV01_rvh1-10u-17067	RV_9,096.16a svāyudhaḥ sotṛbhiḥ pūyamāno 'bhy arṣa guhyaṃ cāru nāma /	su āyudhaḥ sotṛbhiḥ pūyamānaḥ bhi arṣa guhyam cāru nāma 
SA_GV01_rvh1-10u-17068	RV_9,096.16c abhi vājaṃ saptir iva śravasyābhi vāyum abhi gā deva soma //	abhi vājam saptiḥ iva śravasya abhi vāyum abhi gāḥ deva soma 
SA_GV01_rvh1-10u-17069	RV_9,096.17a śiśuṃ jajñānaṃ haryatam mṛjanti śumbhanti vahnim maruto gaṇena /	śiśum jajñānam haryatam mṛjanti śumbhanti vahnim marutaḥ gaṇena 
SA_GV01_rvh1-10u-17070	RV_9,096.17c kavir gīrbhiḥ kāvyenā kaviḥ san somaḥ pavitram aty eti rebhan //	kaviḥ gīrbhiḥ kāvyena kaviḥ san somaḥ pavitram ati eti rebhan 
SA_GV01_rvh1-10u-17071	RV_9,096.18a ṛṣimanā ya ṛṣikṛt svarṣāḥ sahasraṇīthaḥ padavīḥ kavīnām /	ṛṣi manāḥ yaḥ ṛṣi kṛt svarṣāḥ sahasraṇīthaḥ padavīḥ kavīnām 
SA_GV01_rvh1-10u-17072	RV_9,096.18c tṛtīyaṃ dhāma mahiṣaḥ siṣāsan somo virājam anu rājati ṣṭup //	tṛtīyam dhāma mahiṣaḥ siṣāsan somaḥ virājam anu rājati ṣṭubh 
SA_GV01_rvh1-10u-17073	RV_9,096.19a camūṣac chyenaḥ śakuno vibhṛtvā govindur drapsa āyudhāni bibhrat /	camūṣat śyenaḥ śakunaḥ vibhṛtvā go vinduḥ drapsaḥ āyudhāni bibhrat 
SA_GV01_rvh1-10u-17074	RV_9,096.19c apām ūrmiṃ sacamānaḥ samudraṃ turīyaṃ dhāma mahiṣo vivakti //	apām ūrmim sacamānaḥ samudram turīyam dhāma mahiṣaḥ vivakti 
SA_GV01_rvh1-10u-17075	RV_9,096.20a maryo na śubhras tanvam mṛjāno 'tyo na sṛtvā sanaye dhanānām /	maryaḥ na śubhraḥ tanvam mṛjānaḥ tyaḥ na sṛtvā sanaye dhanānām 
SA_GV01_rvh1-10u-17076	RV_9,096.20c vṛṣeva yūthā pari kośam arṣan kanikradac camvor ā viveśa //	vṛṣā iva yūthā pari kośam arṣan kanikradat camvoḥ ā viveśa 
SA_GV01_rvh1-10u-17077	RV_9,096.21a pavasvendo pavamāno mahobhiḥ kanikradat pari vārāṇy arṣa /	pavasva indo pavamānaḥ mahobhiḥ kanikradat pari vārāṇi arṣa 
SA_GV01_rvh1-10u-17078	RV_9,096.21c krīḷañ camvor ā viśa pūyamāna indraṃ te raso madiro mamattu //	krīḍam camvoḥ ā viśa pūyamānaḥ indram te rasaḥ madiraḥ mamattu 
SA_GV01_rvh1-10u-17079	RV_9,096.22a prāsya dhārā bṛhatīr asṛgrann akto gobhiḥ kalaśāṃ ā viveśa /	prāsya dhārāḥ bṛhatīḥ asṛgran aktaḥ gobhiḥ kalaśān ā viveśa 
SA_GV01_rvh1-10u-17080	RV_9,096.22c sāma kṛṇvan sāmanyo vipaścit krandann ety abhi sakhyur na jāmim //	sāma kṛṇvan sāmanyaḥ vipaścit krandan eti abhi sakhyuḥ na jāmim 
SA_GV01_rvh1-10u-17081	RV_9,096.23a apaghnann eṣi pavamāna śatrūn priyāṃ na jāro abhigīta induḥ /	apaghnan eṣi pavamāna śatrūn priyām na jāraḥ abhigītaḥ induḥ 
SA_GV01_rvh1-10u-17082	RV_9,096.23c sīdan vaneṣu śakuno na patvā somaḥ punānaḥ kalaśeṣu sattā //	sīdan vaneṣu śakunaḥ na patvā somaḥ punānaḥ kalaśeṣu sattā 
SA_GV01_rvh1-10u-17083	RV_9,096.24a ā te rucaḥ pavamānasya soma yoṣeva yanti sudughāḥ sudhārāḥ /	ā te rucaḥ pavamānasya soma yoṣā iva yanti sudughāḥ su dhārāḥ 
SA_GV01_rvh1-10u-17084	RV_9,096.24c harir ānītaḥ puruvāro apsv acikradat kalaśe devayūnām //	hariḥ ānītaḥ puru vāraḥ apsu acikradat kalaśe devayūnām 
SA_GV01_rvh1-10u-17085	RV_9,097.01a asya preṣā hemanā pūyamāno devo devebhiḥ sam apṛkta rasam /	asya preṣā hemanā pūyamānaḥ devaḥ devebhiḥ sam apṛkta rasam 
SA_GV01_rvh1-10u-17086	RV_9,097.01c sutaḥ pavitram pary eti rebhan miteva sadma paśumānti hotā //	sutaḥ pavitram pari eti rebhan mitā iva sadma paśumānti hotā 
SA_GV01_rvh1-10u-17087	RV_9,097.02a bhadrā vastrā samanyā vasāno mahān kavir nivacanāni śaṃsan /	bhadrā vastrā samanyā vasānaḥ mahān kaviḥ nivacanāni śaṃsan 
SA_GV01_rvh1-10u-17088	RV_9,097.02c ā vacyasva camvoḥ pūyamāno vicakṣaṇo jāgṛvir devavītau //	ā vacyasva camvoḥ pūyamānaḥ vicakṣaṇaḥ jāgṛviḥ deva vītau 
SA_GV01_rvh1-10u-17089	RV_9,097.03a sam u priyo mṛjyate sāno avye yaśastaro yaśasāṃ kṣaito asme /	sam u priyaḥ mṛjyate sāno avye yaśastaraḥ yaśasām kṣaitaḥ asme 
SA_GV01_rvh1-10u-17090	RV_9,097.03c abhi svara dhanvā pūyamāno yūyam pāta svastibhiḥ sadā naḥ //	abhi svara dhanva pūyamānaḥ yūyam pāta svastibhiḥ sadā naḥ 
SA_GV01_rvh1-10u-17091	RV_9,097.04a pra gāyatābhy arcāma devān somaṃ hinota mahate dhanāya /	pra gāyata abhi arcāma devān somam hinota mahate dhanāya 
SA_GV01_rvh1-10u-17092	RV_9,097.04c svāduḥ pavāte ati vāram avyam ā sīdāti kalaśaṃ devayur naḥ //	svāduḥ pavāte ati vāram avyam ā sīdāti kalaśam devayuḥ naḥ 
SA_GV01_rvh1-10u-17093	RV_9,097.05a indur devānām upa sakhyam āyan sahasradhāraḥ pavate madāya /	induḥ devānām upa sakhyam āyan sahasra dhāraḥ pavate madāya 
SA_GV01_rvh1-10u-17094	RV_9,097.05c nṛbhi stavāno anu dhāma pūrvam agann indram mahate saubhagāya //	nṛbhiḥ stavānaḥ anu dhāma pūrvam agan indram mahate saubhagāya 
SA_GV01_rvh1-10u-17095	RV_9,097.06a stotre rāye harir arṣā punāna indram mado gacchatu te bharāya /	stotre rāye hariḥ arṣa punānaḥ indram madaḥ gacchatu te bharāya 
SA_GV01_rvh1-10u-17096	RV_9,097.06c devair yāhi sarathaṃ rādho acchā yūyam pāta svastibhiḥ sadā naḥ //	devaiḥ yāhi sa ratham rādhaḥ acchā yūyam pāta svastibhiḥ sadā naḥ 
SA_GV01_rvh1-10u-17097	RV_9,097.07a pra kāvyam uśaneva bruvāṇo devo devānāṃ janimā vivakti /	pra kāvyam uśanā iva bruvāṇaḥ devaḥ devānām janimā vivakti 
SA_GV01_rvh1-10u-17098	RV_9,097.07c mahivrataḥ śucibandhuḥ pāvakaḥ padā varāho abhy eti rebhan //	mahi vrataḥ śuci bandhuḥ pāvakaḥ padā varāhaḥ abhī eti rebhan 
SA_GV01_rvh1-10u-17099	RV_9,097.08a pra haṃsāsas tṛpalam manyum acchāmād astaṃ vṛṣagaṇā ayāsuḥ /	pra haṃsāsaḥ tṛpalam manyum accha amāt astam vṛṣagaṇāḥ ayāsuḥ 
SA_GV01_rvh1-10u-17100	RV_9,097.08c āṅgūṣyam pavamānaṃ sakhāyo durmarṣaṃ sākam pra vadanti vāṇam //	āṅgūṣyam pavamānam sakhāyaḥ durmarṣam sākam pra vadanti vāṇam 
SA_GV01_rvh1-10u-17101	RV_9,097.09a sa raṃhata urugāyasya jūtiṃ vṛthā krīḷantam mimate na gāvaḥ /	sa raṃhate uru gāyasya jūtim vṛthā krīḍantam mimate na gāvaḥ 
SA_GV01_rvh1-10u-17102	RV_9,097.09c parīṇasaṃ kṛṇute tigmaśṛṅgo divā harir dadṛśe naktam ṛjraḥ //	parīṇasam kṛṇute tigma śṛṅgaḥ divā hariḥ dadṛśe naktam ṛjraḥ 
SA_GV01_rvh1-10u-17103	RV_9,097.10a indur vājī pavate gonyoghā indre somaḥ saha invan madāya /	induḥ vājī pavate gonyoghāḥ indre somaḥ sahaḥ invan madāya 
SA_GV01_rvh1-10u-17104	RV_9,097.10c hanti rakṣo bādhate pary arātīr varivaḥ kṛṇvan vṛjanasya rājā //	hanti rakṣaḥ bādhate pari arātīḥ varivaḥ kṛṇvan vṛjanasya rājā 
SA_GV01_rvh1-10u-17105	RV_9,097.11a adha dhārayā madhvā pṛcānas tiro roma pavate adridugdhaḥ /	adha dhārayā madhvā pṛcānaḥ tiras roma pavate adri dugdhaḥ 
SA_GV01_rvh1-10u-17106	RV_9,097.11c indur indrasya sakhyaṃ juṣāṇo devo devasya matsaro madāya //	induḥ indrasya sakhyam juṣāṇaḥ devaḥ devasya matsaraḥ madāya 
SA_GV01_rvh1-10u-17107	RV_9,097.12a abhi priyāṇi pavate punāno devo devān svena rasena pṛñcan /	abhi priyāṇi pavate punānaḥ devaḥ devān svena rasena pṛñcan 
SA_GV01_rvh1-10u-17108	RV_9,097.12c indur dharmāṇy ṛtuthā vasāno daśa kṣipo avyata sāno avye //	induḥ dharmāṇi ṛtuthā vasānaḥ daśa kṣipaḥ avyata sāno avye 
SA_GV01_rvh1-10u-17109	RV_9,097.13a vṛṣā śoṇo abhikanikradad gā nadayann eti pṛthivīm uta dyām /	vṛṣā śoṇaḥ abhikanikradat gāḥ nadayan eti pṛthivīm uta dyām 
SA_GV01_rvh1-10u-17110	RV_9,097.13c indrasyeva vagnur ā śṛṇva ājau pracetayann arṣati vācam emām //	indrasya iva vagnuḥ ā śṛṇve ājau pracetayan arṣati vācam ā imām 
SA_GV01_rvh1-10u-17111	RV_9,097.14a rasāyyaḥ payasā pinvamāna īrayann eṣi madhumantam aṃśum /	rasāyyaḥ payasā pinvamānaḥ īrayan eṣi madhumantam aṃśum 
SA_GV01_rvh1-10u-17112	RV_9,097.14c pavamānaḥ saṃtanim eṣi kṛṇvann indrāya soma pariṣicyamānaḥ //	pavamānaḥ saṃtanim eṣi kṛṇvan indrāya soma pariṣicyamānaḥ 
SA_GV01_rvh1-10u-17113	RV_9,097.15a evā pavasva madiro madāyodagrābhasya namayan vadhasnaiḥ /	eva pavasva madiraḥ madāya udagrābhasya namayan vadhasnaiḥ 
SA_GV01_rvh1-10u-17114	RV_9,097.15c pari varṇam bharamāṇo ruśantaṃ gavyur no arṣa pari soma siktaḥ //	pari varṇam bharamāṇaḥ ruśantam gavyuḥ naḥ arṣa pari soma siktaḥ 
SA_GV01_rvh1-10u-17115	RV_9,097.16a juṣṭvī na indo supathā sugāny urau pavasva varivāṃsi kṛṇvan /	juṣṭvī naḥ indo su pathā sugāni urau pavasva varivāṃsi kṛṇvan 
SA_GV01_rvh1-10u-17116	RV_9,097.16c ghaneva viṣvag duritāni vighnann adhi ṣṇunā dhanva sāno avye //	ghanā iva viṣvak duritāni vighnan adhi snunā dhanva sāno avye 
SA_GV01_rvh1-10u-17117	RV_9,097.17a vṛṣṭiṃ no arṣa divyāṃ jigatnum iḷāvatīṃ śaṅgayīṃ jīradānum /	vṛṣṭim naḥ arṣa divyām jigatnum iḷāvatīm śaṅgayīm jīra dānum 
SA_GV01_rvh1-10u-17118	RV_9,097.17c stukeva vītā dhanvā vicinvan bandhūṃr imāṃ avarāṃ indo vāyūn //	stukā iva vītā dhanva vicinvan bandhūṃr imān avarān indo vāyūn 
SA_GV01_rvh1-10u-17119	RV_9,097.18a granthiṃ na vi ṣya grathitam punāna ṛjuṃ ca gātuṃ vṛjinaṃ ca soma /	granthim na vi sya grathitam punānaḥ ṛjum ca gātum vṛjinam ca soma 
SA_GV01_rvh1-10u-17120	RV_9,097.18c atyo na krado harir ā sṛjāno maryo deva dhanva pastyāvān //	atyaḥ na kradaḥ hariḥ ā sṛjānaḥ maryaḥ deva dhanva pastyāvān 
SA_GV01_rvh1-10u-17121	RV_9,097.19a juṣṭo madāya devatāta indo pari ṣṇunā dhanva sāno avye /	juṣṭaḥ madāya devatāte indo pari snunā dhanva sāno avye 
SA_GV01_rvh1-10u-17122	RV_9,097.19c sahasradhāraḥ surabhir adabdhaḥ pari srava vājasātau nṛṣahye //	sahasra dhāraḥ surabhiḥ adabdhaḥ pari srava vājasātau nṛṣahye 
SA_GV01_rvh1-10u-17123	RV_9,097.20a araśmāno ye 'rathā ayuktā atyāso na sasṛjānāsa ājau /	a raśmānaḥ ye rathāḥ a yuktāḥ atyāsaḥ na sasṛjānāsaḥ ājau 
SA_GV01_rvh1-10u-17124	RV_9,097.20c ete śukrāso dhanvanti somā devāsas tāṃ upa yātā pibadhyai //	ete śukrāsaḥ dhanvanti somāḥ devāsaḥ tām upa yātā pibadhyai 
SA_GV01_rvh1-10u-17125	RV_9,097.21a evā na indo abhi devavītim pari srava nabho arṇaś camūṣu /	eva naḥ indo abhi deva vītim pari srava nabhaḥ arṇaḥ camūṣu 
SA_GV01_rvh1-10u-17126	RV_9,097.21c somo asmabhyaṃ kāmyam bṛhantaṃ rayiṃ dadātu vīravantam ugram //	somaḥ asmabhyam kāmyam bṛhantam rayim dadātu vīravantam ugram 
SA_GV01_rvh1-10u-17127	RV_9,097.22a takṣad yadī manaso venato vāg jyeṣṭhasya vā dharmaṇi kṣor anīke /	takṣat yadī manasaḥ venataḥ vāc jyeṣṭhasya vā dharmaṇi kṣoḥ anīke 
SA_GV01_rvh1-10u-17128	RV_9,097.22c ād īm āyan varam ā vāvaśānā juṣṭam patiṃ kalaśe gāva indum //	āt īm āyan varam ā vāvaśānāḥ juṣṭam patim kalaśe gāvaḥ indum 
SA_GV01_rvh1-10u-17129	RV_9,097.23a pra dānudo divyo dānupinva ṛtam ṛtāya pavate sumedhāḥ /	pra dānudaḥ divyaḥ dānu pinvaḥ ṛtam ṛtāya pavate sumedhāḥ 
SA_GV01_rvh1-10u-17130	RV_9,097.23c dharmā bhuvad vṛjanyasya rājā pra raśmibhir daśabhir bhāri bhūma //	dharmā bhuvat vṛjanyasya rājā pra raśmibhiḥ daśabhiḥ bhāri bhūma 
SA_GV01_rvh1-10u-17131	RV_9,097.24a pavitrebhiḥ pavamāno nṛcakṣā rājā devānām uta martyānām /	pavitrebhiḥ pavamānaḥ nṛ cakṣāḥ rājā devānām uta martyānām 
SA_GV01_rvh1-10u-17132	RV_9,097.24c dvitā bhuvad rayipatī rayīṇām ṛtam bharat subhṛtaṃ cārv induḥ //	dvitā bhuvat rayi patiḥ rayīṇām ṛtam bharat su bhṛtam cāru induḥ 
SA_GV01_rvh1-10u-17133	RV_9,097.25a arvāṃ iva śravase sātim acchendrasya vāyor abhi vītim arṣa /	arvān iva śravase sātim acchā indrasya vāyoḥ abhi vītim arṣa 
SA_GV01_rvh1-10u-17134	RV_9,097.25c sa naḥ sahasrā bṛhatīr iṣo dā bhavā soma draviṇovit punānaḥ //	sa naḥ sahasrā bṛhatīḥ iṣaḥ dāḥ bhava soma draviṇaḥ vid punānaḥ 
SA_GV01_rvh1-10u-17135	RV_9,097.26a devāvyo naḥ pariṣicyamānāḥ kṣayaṃ suvīraṃ dhanvantu somāḥ /	devāvyaḥ naḥ pariṣicyamānāḥ kṣayam su vīram dhanvantu somāḥ 
SA_GV01_rvh1-10u-17136	RV_9,097.26c āyajyavaḥ sumatiṃ viśvavārā hotāro na diviyajo mandratamāḥ //	āyajyavaḥ sumatim viśva vārāḥ hotāraḥ na diviyajaḥ mandratamāḥ 
SA_GV01_rvh1-10u-17137	RV_9,097.27a evā deva devatāte pavasva mahe soma psarase devapānaḥ /	eva deva devatāte pavasva mahe soma psarase deva pānaḥ 
SA_GV01_rvh1-10u-17138	RV_9,097.27c mahaś cid dhi ṣmasi hitāḥ samarye kṛdhi suṣṭhāne rodasī punānaḥ //	mahaḥ cit hi smasi hitāḥ samarye kṛdhi suṣṭhāne rodasī punānaḥ 
SA_GV01_rvh1-10u-17139	RV_9,097.28a aśvo no krado vṛṣabhir yujānaḥ siṃho na bhīmo manaso javīyān /	aśvaḥ naḥ kradaḥ vṛṣabhiḥ yujānaḥ siṃhaḥ na bhīmaḥ manasaḥ javīyān 
SA_GV01_rvh1-10u-17140	RV_9,097.28c arvācīnaiḥ pathibhir ye rajiṣṭhā ā pavasva saumanasaṃ na indo //	arvācīnaiḥ pathibhiḥ ye rajiṣṭhāḥ ā pavasva saumanasam naḥ indo 
SA_GV01_rvh1-10u-17141	RV_9,097.29a śataṃ dhārā devajātā asṛgran sahasram enāḥ kavayo mṛjanti /	śatam dhārāḥ deva jātāḥ asṛgran sahasram enāḥ kavayaḥ mṛjanti 
SA_GV01_rvh1-10u-17142	RV_9,097.29c indo sanitraṃ diva ā pavasva puraetāsi mahato dhanasya //	indo sanitram divaḥ ā pavasva puraetā asi mahataḥ dhanasya 
SA_GV01_rvh1-10u-17143	RV_9,097.30a divo na sargā asasṛgram ahnāṃ rājā na mitram pra mināti dhīraḥ /	divaḥ na sargāḥ asasṛgram ahnām rājā na mitram pra mināti dhīraḥ 
SA_GV01_rvh1-10u-17144	RV_9,097.30c pitur na putraḥ kratubhir yatāna ā pavasva viśe asyā ajītim //	pituḥ na putraḥ kratubhiḥ yatānaḥ ā pavasva viśe asyai ajītim 
SA_GV01_rvh1-10u-17145	RV_9,097.31a pra te dhārā madhumatīr asṛgran vārān yat pūto atyeṣy avyān /	pra te dhārāḥ madhumatīḥ asṛgran vārān yat pūtaḥ atyeṣi avyān 
SA_GV01_rvh1-10u-17146	RV_9,097.31c pavamāna pavase dhāma gonāṃ jajñānaḥ sūryam apinvo arkaiḥ //	pavamāna pavase dhāma gonām jajñānaḥ sūryam apinvaḥ arkaiḥ 
SA_GV01_rvh1-10u-17147	RV_9,097.32a kanikradad anu panthām ṛtasya śukro vi bhāsy amṛtasya dhāma /	kanikradat anu panthām ṛtasya śukraḥ vi bhāsi amṛtasya dhāma 
SA_GV01_rvh1-10u-17148	RV_9,097.32c sa indrāya pavase matsaravān hinvāno vācam matibhiḥ kavīnām //	saḥ indrāya pavase matsaravān hinvānaḥ vācam matibhiḥ kavīnām 
SA_GV01_rvh1-10u-17149	RV_9,097.33a divyaḥ suparṇo 'va cakṣi soma pinvan dhārāḥ karmaṇā devavītau /	divyaḥ suparṇaḥ va cakṣi soma pinvan dhārāḥ karmaṇā deva vītau 
SA_GV01_rvh1-10u-17150	RV_9,097.33c endo viśa kalaśaṃ somadhānaṃ krandann ihi sūryasyopa raśmim //	ā indo viśa kalaśam soma dhānam krandan ihi sūryasya upa raśmim 
SA_GV01_rvh1-10u-17151	RV_9,097.34a tisro vāca īrayati pra vahnir ṛtasya dhītim brahmaṇo manīṣām /	tisraḥ vācaḥ īrayati pra vahniḥ ṛtasya dhītim brahmaṇaḥ manīṣām 
SA_GV01_rvh1-10u-17152	RV_9,097.34c gāvo yanti gopatim pṛcchamānāḥ somaṃ yanti matayo vāvaśānāḥ //	gāvaḥ yanti gopatim pṛcchamānāḥ somam yanti matayaḥ vāvaśānāḥ 
SA_GV01_rvh1-10u-17153	RV_9,097.35a somaṃ gāvo dhenavo vāvaśānāḥ somaṃ viprā matibhiḥ pṛcchamānāḥ /	somam gāvaḥ dhenavaḥ vāvaśānāḥ somam viprāḥ matibhiḥ pṛcchamānāḥ 
SA_GV01_rvh1-10u-17154	RV_9,097.35c somaḥ sutaḥ pūyate ajyamānaḥ some arkās triṣṭubhaḥ saṃ navante //	somaḥ sutaḥ pūyate ajyamānaḥ some arkāḥ triṣṭubhaḥ sam navante 
SA_GV01_rvh1-10u-17155	RV_9,097.36a evā naḥ soma pariṣicyamāna ā pavasva pūyamānaḥ svasti /	eva naḥ soma pariṣicyamānaḥ ā pavasva pūyamānaḥ svasti 
SA_GV01_rvh1-10u-17156	RV_9,097.36c indram ā viśa bṛhatā raveṇa vardhayā vācaṃ janayā purandhim //	indram ā viśa bṛhatā raveṇa vardhaya vācam janaya purandhim 
SA_GV01_rvh1-10u-17157	RV_9,097.37a ā jāgṛvir vipra ṛtā matīnāṃ somaḥ punāno asadac camūṣu /	ā jāgṛviḥ vipraḥ ṛtā matīnām somaḥ punānaḥ asadat camūṣu 
SA_GV01_rvh1-10u-17158	RV_9,097.37c sapanti yam mithunāso nikāmā adhvaryavo rathirāsaḥ suhastāḥ //	sapanti yam mithunāsaḥ nikāmāḥ adhvaryavaḥ rathirāsaḥ su hastāḥ 
SA_GV01_rvh1-10u-17159	RV_9,097.38a sa punāna upa sūre na dhātobhe aprā rodasī vi ṣa āvaḥ /	sa punānaḥ upa sūre na dhātā ubhe aprāḥ rodasī vi saḥ āvaḥ 
SA_GV01_rvh1-10u-17160	RV_9,097.38c priyā cid yasya priyasāsa ūtī sa tū dhanaṃ kāriṇe na pra yaṃsat //	priyā cit yasya priyasāsaḥ ūtī sa tu dhanam kāriṇe na pra yaṃsat 
SA_GV01_rvh1-10u-17161	RV_9,097.39a sa vardhitā vardhanaḥ pūyamānaḥ somo mīḍhvāṃ abhi no jyotiṣāvīt /	sa vardhitā vardhanaḥ pūyamānaḥ somaḥ mīḍhvān abhi naḥ jyotiṣā āvīt 
SA_GV01_rvh1-10u-17162	RV_9,097.39c yenā naḥ pūrve pitaraḥ padajñāḥ svarvido abhi gā adrim uṣṇan //	yena naḥ pūrve pitaraḥ pada jñāḥ svar vidaḥ abhi gāḥ adrim uṣṇan 
SA_GV01_rvh1-10u-17163	RV_9,097.40a akrān samudraḥ prathame vidharmañ janayan prajā bhuvanasya rājā /	akrān samudraḥ prathame vidharmam janayan prajāḥ bhuvanasya rājā 
SA_GV01_rvh1-10u-17164	RV_9,097.40c vṛṣā pavitre adhi sāno avye bṛhat somo vāvṛdhe suvāna induḥ //	vṛṣā pavitre adhi sāno avye bṛhat somaḥ vāvṛdhe suvānaḥ induḥ 
SA_GV01_rvh1-10u-17165	RV_9,097.41a mahat tat somo mahiṣaś cakārāpāṃ yad garbho 'vṛṇīta devān /	mahat tat somaḥ mahiṣaḥ cakāra apām yat garbhaḥ vṛṇīta devān 
SA_GV01_rvh1-10u-17166	RV_9,097.41c adadhād indre pavamāna ojo 'janayat sūrye jyotir induḥ //	adadhāt indre pavamānaḥ ojaḥ janayat sūrye jyotiḥ induḥ 
SA_GV01_rvh1-10u-17167	RV_9,097.42a matsi vāyum iṣṭaye rādhase ca matsi mitrāvaruṇā pūyamānaḥ /	matsi vāyum iṣṭaye rādhase ca matsi mitrāvaruṇā pūyamānaḥ 
SA_GV01_rvh1-10u-17168	RV_9,097.42c matsi śardho mārutam matsi devān matsi dyāvāpṛthivī deva soma //	matsi śardhaḥ mārutam matsi devān matsi dyāvāpṛthivī deva soma 
SA_GV01_rvh1-10u-17169	RV_9,097.43a ṛjuḥ pavasva vṛjinasya hantāpāmīvām bādhamāno mṛdhaś ca /	ṛjuḥ pavasva vṛjinasya hantā apa amīvām bādhamānaḥ mṛdhaḥ ca 
SA_GV01_rvh1-10u-17170	RV_9,097.43c abhiśrīṇan payaḥ payasābhi gonām indrasya tvaṃ tava vayaṃ sakhāyaḥ //	abhiśrīṇan payaḥ payasā abhi gonām indrasya tvam tava vayam sakhāyaḥ 
SA_GV01_rvh1-10u-17171	RV_9,097.44a madhvaḥ sūdam pavasva vasva utsaṃ vīraṃ ca na ā pavasvā bhagaṃ ca /	madhvaḥ sūdam pavasva vasvaḥ utsam vīram ca naḥ ā pavasva bhagam ca 
SA_GV01_rvh1-10u-17172	RV_9,097.44c svadasvendrāya pavamāna indo rayiṃ ca na ā pavasvā samudrāt //	svadasva indrāya pavamānaḥ indoḥ rayim ca naḥ ā pavasva samudrāt 
SA_GV01_rvh1-10u-17173	RV_9,097.45a somaḥ suto dhārayātyo na hitvā sindhur na nimnam abhi vājy akṣāḥ /	somaḥ sutaḥ dhārayā atyaḥ na hitvā sindhuḥ na nimnam abhi vājī akṣār 
SA_GV01_rvh1-10u-17174	RV_9,097.45c ā yoniṃ vanyam asadat punānaḥ sam indur gobhir asarat sam adbhiḥ //	ā yonim vanyam asadat punānaḥ sam induḥ gobhiḥ asarat sam adbhiḥ 
SA_GV01_rvh1-10u-17175	RV_9,097.46a eṣa sya te pavata indra somaś camūṣu dhīra uśate tavasvān /	eṣa sya te pavate indra somaḥ camūṣu dhīraḥ uśate tavasvān 
SA_GV01_rvh1-10u-17176	RV_9,097.46c svarcakṣā rathiraḥ satyaśuṣmaḥ kāmo na yo devayatām asarji //	svar cakṣāḥ rathiraḥ satya śuṣmaḥ kāmaḥ na yaḥ devayatām asarji 
SA_GV01_rvh1-10u-17177	RV_9,097.47a eṣa pratnena vayasā punānas tiro varpāṃsi duhitur dadhānaḥ /	eṣa pratnena vayasā punānaḥ tiras varpāṃsi duhituḥ dadhānaḥ 
SA_GV01_rvh1-10u-17178	RV_9,097.47c vasānaḥ śarma trivarūtham apsu hoteva yāti samaneṣu rebhan //	vasānaḥ śarma tri varūtham apsu hotā iva yāti samaneṣu rebhan 
SA_GV01_rvh1-10u-17179	RV_9,097.48a nū nas tvaṃ rathiro deva soma pari srava camvoḥ pūyamānaḥ /	nu naḥ tvam rathiraḥ deva soma pari srava camvoḥ pūyamānaḥ 
SA_GV01_rvh1-10u-17180	RV_9,097.48c apsu svādiṣṭho madhumāṃ ṛtāvā devo na yaḥ savitā satyamanmā //	apsu svādiṣṭhaḥ madhumān ṛtāvā devaḥ na yaḥ savitā satya manmā 
SA_GV01_rvh1-10u-17181	RV_9,097.49a abhi vāyuṃ vīty arṣā gṛṇāno 'bhi mitrāvaruṇā pūyamānaḥ /	abhi vāyum vītī arṣa gṛṇānaḥ bhi mitrāvaruṇā pūyamānaḥ 
SA_GV01_rvh1-10u-17182	RV_9,097.49c abhī naraṃ dhījavanaṃ ratheṣṭhām abhīndraṃ vṛṣaṇaṃ vajrabāhum //	abhi naram dhī javanam ratheṣṭhām abhi indram vṛṣaṇam vajra bāhum 
SA_GV01_rvh1-10u-17183	RV_9,097.50a abhi vastrā suvasanāny arṣābhi dhenūḥ sudughāḥ pūyamānaḥ /	abhi vastrā su vasanāni arṣa abhi dhenūḥ su dughāḥ pūyamānaḥ 
SA_GV01_rvh1-10u-17184	RV_9,097.50c abhi candrā bhartave no hiraṇyābhy aśvān rathino deva soma //	abhi candrā bhartave naḥ hiraṇyā abhi aśvān rathinaḥ deva soma 
SA_GV01_rvh1-10u-17185	RV_9,097.51a abhī no arṣa divyā vasūny abhi viśvā pārthivā pūyamānaḥ /	abhi naḥ arṣa divyā vasūni abhi viśvā pārthivā pūyamānaḥ 
SA_GV01_rvh1-10u-17186	RV_9,097.51c abhi yena draviṇam aśnavāmābhy ārṣeyaṃ jamadagnivan naḥ //	abhi yena draviṇam aśnavāma abhi ārṣeyam jamadagni vat naḥ 
SA_GV01_rvh1-10u-17187	RV_9,097.52a ayā pavā pavasvainā vasūni māṃścatva indo sarasi pra dhanva /	ayā pavā pavasva enā vasūni māṃścatve indo sarasi pra dhanva 
SA_GV01_rvh1-10u-17188	RV_9,097.52c bradhnaś cid atra vāto na jūtaḥ purumedhaś cit takave naraṃ dāt //	bradhnaḥ cit atra vātaḥ na jūtaḥ puru medhaḥ cit takave naram dāt 
SA_GV01_rvh1-10u-17189	RV_9,097.53a uta na enā pavayā pavasvādhi śrute śravāyyasya tīrthe /	uta naḥ enā pavayā pavasva adhi śrute śravāyyasya tīrthe 
SA_GV01_rvh1-10u-17190	RV_9,097.53c ṣaṣṭiṃ sahasrā naiguto vasūni vṛkṣaṃ na pakvaṃ dhūnavad raṇāya //	ṣaṣṭim sahasrā naigutaḥ vasūni vṛkṣam na pakvam dhūnavat raṇāya 
SA_GV01_rvh1-10u-17191	RV_9,097.54a mahīme asya vṛṣanāma śūṣe māṃścatve vā pṛśane vā vadhatre /	mahi ime asya vṛṣa nāma śūṣe māṃścatve vā pṛśane vā vadhatre 
SA_GV01_rvh1-10u-17192	RV_9,097.54c asvāpayan nigutaḥ snehayac cāpāmitrāṃ apācito acetaḥ //	asvāpayat nigutaḥ snehayat ca apa amitrān apa acitaḥ acetaḥ 
SA_GV01_rvh1-10u-17193	RV_9,097.55a saṃ trī pavitrā vitatāny eṣy anv ekaṃ dhāvasi pūyamānaḥ /	sam trī pavitrā vitatāni eṣi anu ekam dhāvasi pūyamānaḥ 
SA_GV01_rvh1-10u-17194	RV_9,097.55c asi bhago asi dātrasya dātāsi maghavā maghavadbhya indo //	asi bhagaḥ asi dātrasya dātā asi maghavā maghavadbhyaḥ indo 
SA_GV01_rvh1-10u-17195	RV_9,097.56a eṣa viśvavit pavate manīṣī somo viśvasya bhuvanasya rājā /	eṣa viśva vid pavate manīṣī somaḥ viśvasya bhuvanasya rājā 
SA_GV01_rvh1-10u-17196	RV_9,097.56c drapsāṃ īrayan vidatheṣv indur vi vāram avyaṃ samayāti yāti //	drapsān īrayan vidatheṣu induḥ vi vāram avyam samayā ati yāti 
SA_GV01_rvh1-10u-17197	RV_9,097.57a induṃ rihanti mahiṣā adabdhāḥ pade rebhanti kavayo na gṛdhrāḥ /	indum rihanti mahiṣāḥ adabdhāḥ pade rebhanti kavayaḥ na gṛdhrāḥ 
SA_GV01_rvh1-10u-17198	RV_9,097.57c hinvanti dhīrā daśabhiḥ kṣipābhiḥ sam añjate rūpam apāṃ rasena //	hinvanti dhīrāḥ daśabhiḥ kṣipābhiḥ sam añjate rūpam apām rasena 
SA_GV01_rvh1-10u-17199	RV_9,097.58a tvayā vayam pavamānena soma bhare kṛtaṃ vi cinuyāma śaśvat /	tvayā vayam pavamānena soma bhare kṛtam vi cinuyāma śaśvat 
SA_GV01_rvh1-10u-17200	RV_9,097.58c tan no mitro varuṇo māmahantām aditiḥ sindhuḥ pṛthivī uta dyauḥ //	tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ 
SA_GV01_rvh1-10u-17201	RV_9,098.01a abhi no vājasātamaṃ rayim arṣa puruspṛham /	abhi naḥ vāja sātamam rayim arṣa puruspṛham 
SA_GV01_rvh1-10u-17202	RV_9,098.01c indo sahasrabharṇasaṃ tuvidyumnaṃ vibhvāsaham //	indo sahasrabharṇasam tuvi dyumnam vibhvāsaham 
SA_GV01_rvh1-10u-17203	RV_9,098.02a pari ṣya suvāno avyayaṃ rathe na varmāvyata /	pari sya suvānaḥ avyayam rathe na varmā avyata 
SA_GV01_rvh1-10u-17204	RV_9,098.02c indur abhi druṇā hito hiyāno dhārābhir akṣāḥ //	induḥ abhi druṇā hitaḥ hiyānaḥ dhārābhiḥ akṣār 
SA_GV01_rvh1-10u-17205	RV_9,098.03a pari ṣya suvāno akṣā indur avye madacyutaḥ /	pari sya suvānaḥ akṣāḥ induḥ avye mada cyutaḥ 
SA_GV01_rvh1-10u-17206	RV_9,098.03c dhārā ya ūrdhvo adhvare bhrājā naiti gavyayuḥ //	dhārā yaḥ ūrdhvaḥ adhvare bhrājā na eti gavyayuḥ 
SA_GV01_rvh1-10u-17207	RV_9,098.04a sa hi tvaṃ deva śaśvate vasu martāya dāśuṣe /	sa hi tvam deva śaśvate vasu martāya dāśuṣe 
SA_GV01_rvh1-10u-17208	RV_9,098.04c indo sahasriṇaṃ rayiṃ śatātmānaṃ vivāsasi //	indo sahasriṇam rayim śata ātmānam vivāsasi 
SA_GV01_rvh1-10u-17209	RV_9,098.05a vayaṃ te asya vṛtrahan vaso vasvaḥ puruspṛhaḥ /	vayam te asya vṛtra han vaso vasvaḥ puruspṛhaḥ 
SA_GV01_rvh1-10u-17210	RV_9,098.05c ni nediṣṭhatamā iṣaḥ syāma sumnasyādhrigo //	ni nediṣṭhatamāḥ iṣaḥ syāma sumnasya adhrigo 
SA_GV01_rvh1-10u-17211	RV_9,098.06a dvir yam pañca svayaśasaṃ svasāro adrisaṃhatam /	dvis yam pañca sva yaśasam svasāraḥ adri saṃhatam 
SA_GV01_rvh1-10u-17212	RV_9,098.06c priyam indrasya kāmyam prasnāpayanty ūrmiṇam //	priyam indrasya kāmyam prasnāpayanti ūrmiṇam 
SA_GV01_rvh1-10u-17213	RV_9,098.07a pari tyaṃ haryataṃ harim babhrum punanti vāreṇa /	pari tyam haryatam harim babhrum punanti vāreṇa 
SA_GV01_rvh1-10u-17214	RV_9,098.07c yo devān viśvāṃ it pari madena saha gacchati //	yaḥ devān viśvān id pari madena saha gacchati 
SA_GV01_rvh1-10u-17215	RV_9,098.08a asya vo hy avasā pānto dakṣasādhanam /	asya vaḥ hi avasā pāntaḥ dakṣa sādhanam 
SA_GV01_rvh1-10u-17216	RV_9,098.08c yaḥ sūriṣu śravo bṛhad dadhe svar ṇa haryataḥ //	yaḥ sūriṣu śravaḥ bṛhat dadhe svar na haryataḥ 
SA_GV01_rvh1-10u-17217	RV_9,098.09a sa vāṃ yajñeṣu mānavī indur janiṣṭa rodasī /	sa vām yajñeṣu mānavī induḥ janiṣṭa rodasī 
SA_GV01_rvh1-10u-17218	RV_9,098.09c devo devī giriṣṭhā asredhan taṃ tuviṣvaṇi //	devaḥ devī giriṣṭhāḥ asredhan tam tuviṣvaṇi 
SA_GV01_rvh1-10u-17219	RV_9,098.10a indrāya soma pātave vṛtraghne pari ṣicyase /	indrāya soma pātave vṛtra ghne pari sicyase 
SA_GV01_rvh1-10u-17220	RV_9,098.10c nare ca dakṣiṇāvate devāya sadanāsade //	nare ca dakṣiṇāvate devāya sadanāsade 
SA_GV01_rvh1-10u-17221	RV_9,098.11a te pratnāso vyuṣṭiṣu somāḥ pavitre akṣaran /	te pratnāsaḥ vyuṣṭiṣu somāḥ pavitre akṣaran 
SA_GV01_rvh1-10u-17222	RV_9,098.11c apaprothantaḥ sanutar huraścitaḥ prātas tāṃ apracetasaḥ //	apaprothantaḥ sanutar huraścitaḥ prātar tām apracetasaḥ 
SA_GV01_rvh1-10u-17223	RV_9,098.12a taṃ sakhāyaḥ purorucaṃ yūyaṃ vayaṃ ca sūrayaḥ /	tam sakhāyaḥ purorucam yūyam vayam ca sūrayaḥ 
SA_GV01_rvh1-10u-17224	RV_9,098.12c aśyāma vājagandhyaṃ sanema vājapastyam //	aśyāma vājagandhyam sanema vāja pastyam 
SA_GV01_rvh1-10u-17225	RV_9,099.01a ā haryatāya dhṛṣṇave dhanus tanvanti pauṃsyam /	ā haryatāya dhṛṣṇave dhanuḥ tanvanti pauṃsyam 
SA_GV01_rvh1-10u-17226	RV_9,099.01c śukrāṃ vayanty asurāya nirṇijaṃ vipām agre mahīyuvaḥ //	śukrām vayanti asurāya nirṇijam vipām agre mahīyuvaḥ 
SA_GV01_rvh1-10u-17227	RV_9,099.02a adha kṣapā pariṣkṛto vājāṃ abhi pra gāhate /	adha kṣapā pariṣkṛtaḥ vājām abhi pra gāhate 
SA_GV01_rvh1-10u-17228	RV_9,099.02c yadī vivasvato dhiyo hariṃ hinvanti yātave //	yadī vivasvataḥ dhiyaḥ harim hinvanti yātave 
SA_GV01_rvh1-10u-17229	RV_9,099.03a tam asya marjayāmasi mado ya indrapātamaḥ /	tam asya marjayāmasi madaḥ yaḥ indra pātamaḥ 
SA_GV01_rvh1-10u-17230	RV_9,099.03c yaṃ gāva āsabhir dadhuḥ purā nūnaṃ ca sūrayaḥ //	yam gāvaḥ āsabhiḥ purā nūnam ca sūrayaḥ 
SA_GV01_rvh1-10u-17231	RV_9,099.04a taṃ gāthayā purāṇyā punānam abhy anūṣata /	tam gāthayā purāṇyā punānam abhī anūṣata 
SA_GV01_rvh1-10u-17232	RV_9,099.04c uto kṛpanta dhītayo devānāṃ nāma bibhratīḥ //	uta u kṛpanta dhītayaḥ devānām nāma bibhratīḥ 
SA_GV01_rvh1-10u-17233	RV_9,099.05a tam ukṣamāṇam avyaye vāre punanti dharṇasim /	tam ukṣamāṇam avyaye vāre punanti dharṇasim 
SA_GV01_rvh1-10u-17234	RV_9,099.05c dūtaṃ na pūrvacittaya ā śāsate manīṣiṇaḥ //	dūtam na pūrvacittaye ā śāsate manīṣiṇaḥ 
SA_GV01_rvh1-10u-17235	RV_9,099.06a sa punāno madintamaḥ somaś camūṣu sīdati /	sa punānaḥ madintamaḥ somaḥ camūṣu sīdati 
SA_GV01_rvh1-10u-17236	RV_9,099.06c paśau na reta ādadhat patir vacasyate dhiyaḥ //	paśau na retaḥ ādadhat patiḥ vacasyate dhiyaḥ 
SA_GV01_rvh1-10u-17237	RV_9,099.07a sa mṛjyate sukarmabhir devo devebhyaḥ sutaḥ /	sa mṛjyate su karmabhiḥ devaḥ devebhyaḥ sutaḥ 
SA_GV01_rvh1-10u-17238	RV_9,099.07c vide yad āsu saṃdadir mahīr apo vi gāhate //	vide yat āsu saṃdadiḥ mahīḥ apaḥ vi gāhate 
SA_GV01_rvh1-10u-17239	RV_9,099.08a suta indo pavitra ā nṛbhir yato vi nīyase /	sutaḥ indo pavitre ā nṛbhiḥ yataḥ vi nīyase 
SA_GV01_rvh1-10u-17240	RV_9,099.08c indrāya matsarintamaś camūṣv ā ni ṣīdasi //	indrāya matsarintamaḥ camūṣu ā ni sīdasi 
SA_GV01_rvh1-10u-17241	RV_9,100.01a abhī navante adruhaḥ priyam indrasya kāmyam /	abhī navante adruhaḥ priyam indrasya kāmyam 
SA_GV01_rvh1-10u-17242	RV_9,100.01c vatsaṃ na pūrva āyuni jātaṃ rihanti mātaraḥ //	vatsam na pūrve āyuni jātam rihanti mātaraḥ 
SA_GV01_rvh1-10u-17243	RV_9,100.02a punāna indav ā bhara soma dvibarhasaṃ rayim /	punānaḥ indo ā bhara soma dvibarhasam rayim 
SA_GV01_rvh1-10u-17244	RV_9,100.02c tvaṃ vasūni puṣyasi viśvāni dāśuṣo gṛhe //	tvam vasūni puṣyasi viśvāni dāśuṣaḥ gṛhe 
SA_GV01_rvh1-10u-17245	RV_9,100.03a tvaṃ dhiyam manoyujaṃ sṛjā vṛṣṭiṃ na tanyatuḥ /	tvam dhiyam manaḥ yujam sṛja vṛṣṭim na tanyatuḥ 
SA_GV01_rvh1-10u-17246	RV_9,100.03c tvaṃ vasūni pārthivā divyā ca soma puṣyasi //	tvam vasūni pārthivā divyā ca soma puṣyasi 
SA_GV01_rvh1-10u-17247	RV_9,100.04a pari te jigyuṣo yathā dhārā sutasya dhāvati /	pari te jigyuṣaḥ yathā dhārā sutasya dhāvati 
SA_GV01_rvh1-10u-17248	RV_9,100.04c raṃhamāṇā vy avyayaṃ vāraṃ vājīva sānasiḥ //	raṃhamāṇā vi avyayam vāram vājī iva sānasiḥ 
SA_GV01_rvh1-10u-17249	RV_9,100.05a kratve dakṣāya naḥ kave pavasva soma dhārayā /	kratve dakṣāya naḥ kave pavasva soma dhārayā 
SA_GV01_rvh1-10u-17250	RV_9,100.05c indrāya pātave suto mitrāya varuṇāya ca //	indrāya pātave sutaḥ mitrāya varuṇāya ca 
SA_GV01_rvh1-10u-17251	RV_9,100.06a pavasva vājasātamaḥ pavitre dhārayā sutaḥ /	pavasva vāja sātamaḥ pavitre dhārayā sutaḥ 
SA_GV01_rvh1-10u-17252	RV_9,100.06c indrāya soma viṣṇave devebhyo madhumattamaḥ //	indrāya soma viṣṇave devebhyaḥ madhumattamaḥ 
SA_GV01_rvh1-10u-17253	RV_9,100.07a tvāṃ rihanti mātaro harim pavitre adruhaḥ /	tvām rihanti mātaraḥ harim pavitre adruhaḥ 
SA_GV01_rvh1-10u-17254	RV_9,100.07c vatsaṃ jātaṃ na dhenavaḥ pavamāna vidharmaṇi //	vatsam jātam na dhenavaḥ pavamāna vidharmaṇi 
SA_GV01_rvh1-10u-17255	RV_9,100.08a pavamāna mahi śravaś citrebhir yāsi raśmibhiḥ /	pavamāna mahi śravaḥ citrebhiḥ yāsi raśmibhiḥ 
SA_GV01_rvh1-10u-17256	RV_9,100.08c śardhan tamāṃsi jighnase viśvāni dāśuṣo gṛhe //	śardhan tamāṃsi jighnase viśvāni dāśuṣaḥ gṛhe 
SA_GV01_rvh1-10u-17257	RV_9,100.09a tvaṃ dyāṃ ca mahivrata pṛthivīṃ cāti jabhriṣe /	tvam dyām ca mahi vrata pṛthivīm ca ati jabhriṣe 
SA_GV01_rvh1-10u-17258	RV_9,100.09c prati drāpim amuñcathāḥ pavamāna mahitvanā //	prati drāpim amuñcathāḥ pavamāna mahitvanā 
SA_GV01_rvh1-10u-17259	RV_9,101.01a purojitī vo andhasaḥ sutāya mādayitnave /	purojitī vaḥ andhasaḥ sutāya mādayitnave 
SA_GV01_rvh1-10u-17260	RV_9,101.01c apa śvānaṃ śnathiṣṭana sakhāyo dīrghajihvyam //	apa śvānam śnathiṣṭana sakhāyaḥ dīrghajihvyam 
SA_GV01_rvh1-10u-17261	RV_9,101.02a yo dhārayā pāvakayā pariprasyandate sutaḥ /	yaḥ dhārayā pāvakayā pariprasyandate sutaḥ 
SA_GV01_rvh1-10u-17262	RV_9,101.02c indur aśvo na kṛtvyaḥ //	induḥ aśvaḥ na kṛtvyaḥ 
SA_GV01_rvh1-10u-17263	RV_9,101.03a taṃ duroṣam abhī naraḥ somaṃ viśvācyā dhiyā /	tam duroṣam abhī naraḥ somam viśvācyā dhiyā 
SA_GV01_rvh1-10u-17264	RV_9,101.03c yajñaṃ hinvanty adribhiḥ //	yajñam hinvanti adribhiḥ 
SA_GV01_rvh1-10u-17265	RV_9,101.04a sutāso madhumattamāḥ somā indrāya mandinaḥ /	sutāsaḥ madhumattamāḥ somāḥ indrāya mandinaḥ 
SA_GV01_rvh1-10u-17266	RV_9,101.04c pavitravanto akṣaran devān gacchantu vo madāḥ //	pavitravantaḥ akṣaran devān gacchantu vaḥ madāḥ 
SA_GV01_rvh1-10u-17267	RV_9,101.05a indur indrāya pavata iti devāso abruvan /	induḥ indrāya pavate iti devāsaḥ abruvan 
SA_GV01_rvh1-10u-17268	RV_9,101.05c vācas patir makhasyate viśvasyeśāna ojasā //	vācaḥ patiḥ makhasyate viśvasya īśānaḥ ojasā 
SA_GV01_rvh1-10u-17269	RV_9,101.06a sahasradhāraḥ pavate samudro vācamīṅkhayaḥ /	sahasra dhāraḥ pavate samudraḥ vācamīṅkhayaḥ 
SA_GV01_rvh1-10u-17270	RV_9,101.06c somaḥ patī rayīṇāṃ sakhendrasya dive-dive //	somaḥ patiḥ rayīṇām sakhā indrasya dive dive 
SA_GV01_rvh1-10u-17271	RV_9,101.07a ayam pūṣā rayir bhagaḥ somaḥ punāno arṣati /	ayam pūṣā rayiḥ bhagaḥ somaḥ punānaḥ arṣati 
SA_GV01_rvh1-10u-17272	RV_9,101.07c patir viśvasya bhūmano vy akhyad rodasī ubhe //	patiḥ viśvasya bhūmanaḥ vi akhyat rodasī ubhe 
SA_GV01_rvh1-10u-17273	RV_9,101.08a sam u priyā anūṣata gāvo madāya ghṛṣvayaḥ /	sam u priyāḥ anūṣata gāvaḥ madāya ghṛṣvayaḥ 
SA_GV01_rvh1-10u-17274	RV_9,101.08c somāsaḥ kṛṇvate pathaḥ pavamānāsa indavaḥ //	somāsaḥ kṛṇvate pathaḥ pavamānāsaḥ indavaḥ 
SA_GV01_rvh1-10u-17275	RV_9,101.09a ya ojiṣṭhas tam ā bhara pavamāna śravāyyam /	yaḥ ojiṣṭhaḥ tam ā bhara pavamāna śravāyyam 
SA_GV01_rvh1-10u-17276	RV_9,101.09c yaḥ pañca carṣaṇīr abhi rayiṃ yena vanāmahai //	yaḥ pañca carṣaṇīḥ abhi rayim yena vanāmahai 
SA_GV01_rvh1-10u-17277	RV_9,101.10a somāḥ pavanta indavo 'smabhyaṃ gātuvittamāḥ /	somāḥ pavante indavaḥ smabhyam gātu vittamāḥ 
SA_GV01_rvh1-10u-17278	RV_9,101.10c mitrāḥ suvānā arepasaḥ svādhyaḥ svarvidaḥ //	mitrāḥ suvānāḥ arepasaḥ svādhyaḥ svar vidaḥ 
SA_GV01_rvh1-10u-17279	RV_9,101.11a suṣvāṇāso vy adribhiś citānā gor adhi tvaci /	suṣvāṇāsaḥ vi adribhiḥ citānāḥ goḥ adhi tvaci 
SA_GV01_rvh1-10u-17280	RV_9,101.11c iṣam asmabhyam abhitaḥ sam asvaran vasuvidaḥ //	iṣam asmabhyam abhitas sam asvaran vasu vidaḥ 
SA_GV01_rvh1-10u-17281	RV_9,101.12a ete pūtā vipaścitaḥ somāso dadhyāśiraḥ /	ete pūtāḥ vipaścitaḥ somāsaḥ dadhi āśiraḥ 
SA_GV01_rvh1-10u-17282	RV_9,101.12c sūryāso na darśatāso jigatnavo dhruvā ghṛte //	sūryāsaḥ na darśatāsaḥ jigatnavaḥ dhruvāḥ ghṛte 
SA_GV01_rvh1-10u-17283	RV_9,101.13a pra sunvānasyāndhaso marto na vṛta tad vacaḥ /	pra sunvānasya andhasaḥ martaḥ na vṛta tat vacaḥ 
SA_GV01_rvh1-10u-17284	RV_9,101.13c apa śvānam arādhasaṃ hatā makhaṃ na bhṛgavaḥ //	apa śvānam arādhasam hatāḥ makham na bhṛgavaḥ 
SA_GV01_rvh1-10u-17285	RV_9,101.14a ā jāmir atke avyata bhuje na putra oṇyoḥ /	ā jāmiḥ atke avyata bhuje na putraḥ oṇyoḥ 
SA_GV01_rvh1-10u-17286	RV_9,101.14c saraj jāro na yoṣaṇāṃ varo na yonim āsadam //	sarat jāraḥ na yoṣaṇām varaḥ na yonim āsadam 
SA_GV01_rvh1-10u-17287	RV_9,101.15a sa vīro dakṣasādhano vi yas tastambha rodasī /	sa vīraḥ dakṣa sādhanaḥ vi yaḥ tastambha rodasī 
SA_GV01_rvh1-10u-17288	RV_9,101.15c hariḥ pavitre avyata vedhā na yonim āsadam //	hariḥ pavitre avyata vedhāḥ na yonim āsadam 
SA_GV01_rvh1-10u-17289	RV_9,101.16a avyo vārebhiḥ pavate somo gavye adhi tvaci /	avyaḥ vārebhiḥ pavate somaḥ gavye adhi tvaci 
SA_GV01_rvh1-10u-17290	RV_9,101.16c kanikradad vṛṣā harir indrasyābhy eti niṣkṛtam //	kanikradat vṛṣā hariḥ indrasya abhī eti niṣkṛtam 
SA_GV01_rvh1-10u-17291	RV_9,102.01a krāṇā śiśur mahīnāṃ hinvann ṛtasya dīdhitim /	krāṇā śiśuḥ mahīnām hinvan ṛtasya dīdhitim 
SA_GV01_rvh1-10u-17292	RV_9,102.01c viśvā pari priyā bhuvad adha dvitā //	viśvā pari priyā bhuvat adha dvitā 
SA_GV01_rvh1-10u-17293	RV_9,102.02a upa tritasya pāṣyor abhakta yad guhā padam /	upa tritasya pāṣyoḥ abhakta yat guhā padam 
SA_GV01_rvh1-10u-17294	RV_9,102.02c yajñasya sapta dhāmabhir adha priyam //	yajñasya sapta dhāmabhiḥ adha priyam 
SA_GV01_rvh1-10u-17295	RV_9,102.03a trīṇi tritasya dhārayā pṛṣṭheṣv erayā rayim /	trīṇi tritasya dhāraya pṛṣṭheṣu ā iraya rayim 
SA_GV01_rvh1-10u-17296	RV_9,102.03c mimīte asya yojanā vi sukratuḥ //	mimīte asya yojanā vi sukratuḥ 
SA_GV01_rvh1-10u-17297	RV_9,102.04a jajñānaṃ sapta mātaro vedhām aśāsata śriye /	jajñānam sapta mātaraḥ vedhām aśāsata śriye 
SA_GV01_rvh1-10u-17298	RV_9,102.04c ayaṃ dhruvo rayīṇāṃ ciketa yat //	ayam dhruvaḥ rayīṇām ciketa yat 
SA_GV01_rvh1-10u-17299	RV_9,102.05a asya vrate sajoṣaso viśve devāso adruhaḥ /	asya vrate sajoṣasaḥ viśve devāsaḥ adruhaḥ 
SA_GV01_rvh1-10u-17300	RV_9,102.05c spārhā bhavanti rantayo juṣanta yat //	spārhāḥ bhavanti rantayaḥ juṣanta yat 
SA_GV01_rvh1-10u-17301	RV_9,102.06a yam ī garbham ṛtāvṛdho dṛśe cārum ajījanan /	yam ī garbham ṛtāvṛdhaḥ dṛśe cārum ajījanan 
SA_GV01_rvh1-10u-17302	RV_9,102.06c kavim maṃhiṣṭham adhvare puruspṛham //	kavim maṃhiṣṭham adhvare puruspṛham 
SA_GV01_rvh1-10u-17303	RV_9,102.07a samīcīne abhi tmanā yahvī ṛtasya mātarā /	samīcīne abhi tmanā yahvī ṛtasya mātarā 
SA_GV01_rvh1-10u-17304	RV_9,102.07c tanvānā yajñam ānuṣag yad añjate //	tanvānāḥ yajñam ānuṣak yat añjate 
SA_GV01_rvh1-10u-17305	RV_9,102.08a kratvā śukrebhir akṣabhir ṛṇor apa vrajaṃ divaḥ /	kratvā śukrebhiḥ akṣabhiḥ ṛṇoḥ apa vrajam divaḥ 
SA_GV01_rvh1-10u-17306	RV_9,102.08c hinvann ṛtasya dīdhitim prādhvare //	hinvan ṛtasya dīdhitim pra adhvare 
SA_GV01_rvh1-10u-17307	RV_9,103.01a pra punānāya vedhase somāya vaca udyatam /	pra punānāya vedhase somāya vacaḥ udyatam 
SA_GV01_rvh1-10u-17308	RV_9,103.01c bhṛtiṃ na bharā matibhir jujoṣate //	bhṛtim na bhara matibhiḥ jujoṣate 
SA_GV01_rvh1-10u-17309	RV_9,103.02a pari vārāṇy avyayā gobhir añjāno arṣati /	pari vārāṇi avyayā gobhiḥ añjānaḥ arṣati 
SA_GV01_rvh1-10u-17310	RV_9,103.02c trī ṣadhasthā punānaḥ kṛṇute hariḥ //	trī sadhasthā punānaḥ kṛṇute hariḥ 
SA_GV01_rvh1-10u-17311	RV_9,103.03a pari kośam madhuścutam avyaye vāre arṣati /	pari kośam madhuścutam avyaye vāre arṣati 
SA_GV01_rvh1-10u-17312	RV_9,103.03c abhi vāṇīr ṛṣīṇāṃ sapta nūṣata //	abhi vāṇīḥ ṛṣīṇām sapta nūṣata 
SA_GV01_rvh1-10u-17313	RV_9,103.04a pari ṇetā matīnāṃ viśvadevo adābhyaḥ /	pari netā matīnām viśva devaḥ adābhyaḥ 
SA_GV01_rvh1-10u-17314	RV_9,103.04c somaḥ punānaś camvor viśad dhariḥ //	somaḥ punānaḥ camvoḥ viśat hariḥ 
SA_GV01_rvh1-10u-17315	RV_9,103.05a pari daivīr anu svadhā indreṇa yāhi saratham /	pari daivīḥ anu svadhāḥ indreṇa yāhi sa ratham 
SA_GV01_rvh1-10u-17316	RV_9,103.05c punāno vāghad vāghadbhir amartyaḥ //	punānaḥ vāghat vāghadbhiḥ amartyaḥ 
SA_GV01_rvh1-10u-17317	RV_9,103.06a pari saptir na vājayur devo devebhyaḥ sutaḥ /	pari saptiḥ na vājayuḥ devaḥ devebhyaḥ sutaḥ 
SA_GV01_rvh1-10u-17318	RV_9,103.06c vyānaśiḥ pavamāno vi dhāvati //	vyānaśiḥ pavamānaḥ vi dhāvati 
SA_GV01_rvh1-10u-17319	RV_9,104.01a sakhāya ā ni ṣīdata punānāya pra gāyata /	sakhāyaḥ ā ni sīdata punānāya pra gāyata 
SA_GV01_rvh1-10u-17320	RV_9,104.01c śiśuṃ na yajñaiḥ pari bhūṣata śriye //	śiśum na yajñaiḥ pari bhūṣata śriye 
SA_GV01_rvh1-10u-17321	RV_9,104.02a sam ī vatsaṃ na mātṛbhiḥ sṛjatā gayasādhanam /	sam ī vatsam na mātṛbhiḥ sṛjata gaya sādhanam 
SA_GV01_rvh1-10u-17322	RV_9,104.02c devāvyam madam abhi dviśavasam //	devāvyam madam abhi dvi śavasam 
SA_GV01_rvh1-10u-17323	RV_9,104.03a punātā dakṣasādhanaṃ yathā śardhāya vītaye /	punāta dakṣa sādhanam yathā śardhāya vītaye 
SA_GV01_rvh1-10u-17324	RV_9,104.03c yathā mitrāya varuṇāya śantamaḥ //	yathā mitrāya varuṇāya śantamaḥ 
SA_GV01_rvh1-10u-17325	RV_9,104.04a asmabhyaṃ tvā vasuvidam abhi vāṇīr anūṣata /	asmabhyam tvā vasu vidam abhi vāṇīḥ anūṣata 
SA_GV01_rvh1-10u-17326	RV_9,104.04c gobhiṣ ṭe varṇam abhi vāsayāmasi //	gobhiḥ te varṇam abhi vāsayāmasi 
SA_GV01_rvh1-10u-17327	RV_9,104.05a sa no madānām pata indo devapsarā asi /	sa naḥ madānām pate indo deva psarāḥ asi 
SA_GV01_rvh1-10u-17328	RV_9,104.05c sakheva sakhye gātuvittamo bhava //	sakhā iva sakhye gātu vittamaḥ bhava 
SA_GV01_rvh1-10u-17329	RV_9,104.06a sanemi kṛdhy asmad ā rakṣasaṃ kaṃ cid atriṇam /	sanemi kṛdhī asmat ā rakṣasam kam cit atriṇam 
SA_GV01_rvh1-10u-17330	RV_9,104.06c apādevaṃ dvayum aṃho yuyodhi naḥ //	dvayum aṃhaḥ yuyodhi naḥ 
SA_GV01_rvh1-10u-17331	RV_9,105.01a taṃ vaḥ sakhāyo madāya punānam abhi gāyata /	tam vaḥ sakhāyaḥ madāya punānam abhi gāyata 
SA_GV01_rvh1-10u-17332	RV_9,105.01c śiśuṃ na yajñaiḥ svadayanta gūrtibhiḥ //	śiśum na yajñaiḥ svadayanta gūrtibhiḥ 
SA_GV01_rvh1-10u-17333	RV_9,105.02a saṃ vatsa iva mātṛbhir indur hinvāno ajyate /	sam vatsaḥ iva mātṛbhiḥ induḥ hinvānaḥ ajyate 
SA_GV01_rvh1-10u-17334	RV_9,105.02c devāvīr mado matibhiḥ pariṣkṛtaḥ //	devāvīḥ madaḥ matibhiḥ pariṣkṛtaḥ 
SA_GV01_rvh1-10u-17335	RV_9,105.03a ayaṃ dakṣāya sādhano 'yaṃ śardhāya vītaye /	ayam dakṣāya sādhanaḥ yam śardhāya vītaye 
SA_GV01_rvh1-10u-17336	RV_9,105.03c ayaṃ devebhyo madhumattamaḥ sutaḥ //	ayam devebhyaḥ madhumattamaḥ sutaḥ 
SA_GV01_rvh1-10u-17337	RV_9,105.04a goman na indo aśvavat sutaḥ sudakṣa dhanva /	gomat naḥ indo aśvavat sutaḥ su dakṣa dhanva 
SA_GV01_rvh1-10u-17338	RV_9,105.04c śuciṃ te varṇam adhi goṣu dīdharam //	śucim te varṇam adhi goṣu dīdharam 
SA_GV01_rvh1-10u-17339	RV_9,105.05a sa no harīṇām pata indo devapsarastamaḥ /	sa naḥ harīṇām pate indo deva psarastamaḥ 
SA_GV01_rvh1-10u-17340	RV_9,105.05c sakheva sakhye naryo ruce bhava //	sakhā iva sakhye naryaḥ ruce bhava 
SA_GV01_rvh1-10u-17341	RV_9,105.06a sanemi tvam asmad āṃ adevaṃ kaṃ cid atriṇam /	sanemi tvam asmat ām adevam kam cit atriṇam 
SA_GV01_rvh1-10u-17342	RV_9,105.06c sāhvāṃ indo pari bādho apa dvayum //	sāhvām indo pari bādhaḥ apa dvayum 
SA_GV01_rvh1-10u-17343	RV_9,106.01a indram accha sutā ime vṛṣaṇaṃ yantu harayaḥ /	indram accha sutāḥ ime vṛṣaṇam yantu harayaḥ 
SA_GV01_rvh1-10u-17344	RV_9,106.01c śruṣṭī jātāsa indavaḥ svarvidaḥ //	śruṣṭī jātāsaḥ indavaḥ svar vidaḥ 
SA_GV01_rvh1-10u-17345	RV_9,106.02a ayam bharāya sānasir indrāya pavate sutaḥ /	ayam bharāya sānasiḥ indrāya pavate sutaḥ 
SA_GV01_rvh1-10u-17346	RV_9,106.02c somo jaitrasya cetati yathā vide //	somaḥ jaitrasya cetati yathā vide 
SA_GV01_rvh1-10u-17347	RV_9,106.03a asyed indro madeṣv ā grābhaṃ gṛbhṇīta sānasim /	asya id indraḥ madeṣu ā grābham gṛbhṇīta sānasim 
SA_GV01_rvh1-10u-17348	RV_9,106.03c vajraṃ ca vṛṣaṇam bharat sam apsujit //	vajram ca vṛṣaṇam bharat sam apsujit 
SA_GV01_rvh1-10u-17349	RV_9,106.04a pra dhanvā soma jāgṛvir indrāyendo pari srava /	pra dhanva soma jāgṛviḥ indrāya indo pari srava 
SA_GV01_rvh1-10u-17350	RV_9,106.04c dyumantaṃ śuṣmam ā bharā svarvidam //	dyumantam śuṣmam ā bhara svar vidam 
SA_GV01_rvh1-10u-17351	RV_9,106.05a indrāya vṛṣaṇam madam pavasva viśvadarśataḥ /	indrāya vṛṣaṇam madam pavasva viśva darśataḥ 
SA_GV01_rvh1-10u-17352	RV_9,106.05c sahasrayāmā pathikṛd vicakṣaṇaḥ //	sahasra yāmā pathikṛt vicakṣaṇaḥ 
SA_GV01_rvh1-10u-17353	RV_9,106.06a asmabhyaṃ gātuvittamo devebhyo madhumattamaḥ /	asmabhyam gātu vittamaḥ devebhyaḥ madhumattamaḥ 
SA_GV01_rvh1-10u-17354	RV_9,106.06c sahasraṃ yāhi pathibhiḥ kanikradat //	sahasram yāhi pathibhiḥ kanikradat 
SA_GV01_rvh1-10u-17355	RV_9,106.07a pavasva devavītaya indo dhārābhir ojasā /	pavasva deva vītaye indo dhārābhiḥ ojasā 
SA_GV01_rvh1-10u-17356	RV_9,106.07c ā kalaśam madhumān soma naḥ sadaḥ //	ā kalaśam madhumān soma naḥ sadaḥ 
SA_GV01_rvh1-10u-17357	RV_9,106.08a tava drapsā udapruta indram madāya vāvṛdhuḥ /	tava drapsāḥ uda prutaḥ indram madāya vāvṛdhuḥ 
SA_GV01_rvh1-10u-17358	RV_9,106.08c tvāṃ devāso amṛtāya kam papuḥ //	tvām devāsaḥ amṛtāya kam papuḥ 
SA_GV01_rvh1-10u-17359	RV_9,106.09a ā naḥ sutāsa indavaḥ punānā dhāvatā rayim /	ā naḥ sutāsaḥ indavaḥ punānāḥ dhāvata rayim 
SA_GV01_rvh1-10u-17360	RV_9,106.09c vṛṣṭidyāvo rītyāpaḥ svarvidaḥ //	rīti apaḥ svar vidaḥ 
SA_GV01_rvh1-10u-17361	RV_9,106.10a somaḥ punāna ūrmiṇāvyo vāraṃ vi dhāvati /	somaḥ punānaḥ ūrmiṇā avyaḥ vāram vi dhāvati 
SA_GV01_rvh1-10u-17362	RV_9,106.10c agre vācaḥ pavamānaḥ kanikradat //	agre vācaḥ pavamānaḥ kanikradat 
SA_GV01_rvh1-10u-17363	RV_9,106.11a dhībhir hinvanti vājinaṃ vane krīḷantam atyavim /	dhībhiḥ hinvanti vājinam vane krīḍantam atyavim 
SA_GV01_rvh1-10u-17364	RV_9,106.11c abhi tripṛṣṭham matayaḥ sam asvaran //	abhi tri pṛṣṭham matayaḥ sam asvaran 
SA_GV01_rvh1-10u-17365	RV_9,106.12a asarji kalaśāṃ abhi mīḷhe saptir na vājayuḥ /	asarji kalaśām abhi mīḍhe saptiḥ na vājayuḥ 
SA_GV01_rvh1-10u-17366	RV_9,106.12c punāno vācaṃ janayann asiṣyadat //	punānaḥ vācam janayan asiṣyadat 
SA_GV01_rvh1-10u-17367	RV_9,106.13a pavate haryato harir ati hvarāṃsi raṃhyā /	pavate haryataḥ hariḥ ati hvarāṃsi raṃhyā 
SA_GV01_rvh1-10u-17368	RV_9,106.13c abhyarṣan stotṛbhyo vīravad yaśaḥ //	abhyarṣan stotṛbhyaḥ vīravat yaśaḥ 
SA_GV01_rvh1-10u-17369	RV_9,106.14a ayā pavasva devayur madhor dhārā asṛkṣata /	ayā pavasva devayuḥ madhoḥ dhārāḥ asṛkṣata 
SA_GV01_rvh1-10u-17370	RV_9,106.14c rebhan pavitram pary eṣi viśvataḥ //	rebhan pavitram pari eṣi viśvatas 
SA_GV01_rvh1-10u-17371	RV_9,107.01a parīto ṣiñcatā sutaṃ somo ya uttamaṃ haviḥ /	pari itas siñcata sutam somaḥ yaḥ uttamam haviḥ 
SA_GV01_rvh1-10u-17372	RV_9,107.01c dadhanvāṃ yo naryo apsv antar ā suṣāva somam adribhiḥ //	dadhanvām yaḥ naryaḥ apsu antar ā suṣāva somam adribhiḥ 
SA_GV01_rvh1-10u-17373	RV_9,107.02a nūnam punāno 'vibhiḥ pari sravādabdhaḥ surabhintaraḥ /	nūnam punānaḥ vibhiḥ pari srava adabdhaḥ surabhintaraḥ 
SA_GV01_rvh1-10u-17374	RV_9,107.02c sute cit tvāpsu madāmo andhasā śrīṇanto gobhir uttaram //	sute cit tvā apsu madāmaḥ andhasā śrīṇantaḥ gobhiḥ uttaram 
SA_GV01_rvh1-10u-17375	RV_9,107.03a pari suvānaś cakṣase devamādanaḥ kratur indur vicakṣaṇaḥ //	pari suvānaḥ cakṣase deva mādanaḥ kratuḥ induḥ vicakṣaṇaḥ 
SA_GV01_rvh1-10u-17376	RV_9,107.04a punānaḥ soma dhārayāpo vasāno arṣasi /	punānaḥ soma dhārayā apaḥ vasānaḥ arṣasi 
SA_GV01_rvh1-10u-17377	RV_9,107.04c ā ratnadhā yonim ṛtasya sīdasy utso deva hiraṇyayaḥ //	ā ratna dhāḥ yonim ṛtasya sīdasi utsaḥ deva hiraṇyayaḥ 
SA_GV01_rvh1-10u-17378	RV_9,107.05a duhāna ūdhar divyam madhu priyam pratnaṃ sadhastham āsadat /	duhānaḥ ūdhar divyam madhu priyam pratnam sadhastham āsadat 
SA_GV01_rvh1-10u-17379	RV_9,107.05c āpṛcchyaṃ dharuṇaṃ vājy arṣati nṛbhir dhūto vicakṣaṇaḥ //	āpṛcchyam dharuṇam vājī arṣati nṛbhiḥ dhūtaḥ vicakṣaṇaḥ 
SA_GV01_rvh1-10u-17380	RV_9,107.06a punānaḥ soma jāgṛvir avyo vāre pari priyaḥ /	punānaḥ soma jāgṛviḥ avyaḥ vāre pari priyaḥ 
SA_GV01_rvh1-10u-17381	RV_9,107.06c tvaṃ vipro abhavo 'ṅgirastamo madhvā yajñam mimikṣa naḥ //	tvam vipraḥ abhavaḥ ṅgirastamaḥ madhvā yajñam mimikṣa naḥ 
SA_GV01_rvh1-10u-17382	RV_9,107.07a somo mīḍhvān pavate gātuvittama ṛṣir vipro vicakṣaṇaḥ /	somaḥ mīḍhvān pavate gātu vittamaḥ ṛṣiḥ vipraḥ vicakṣaṇaḥ 
SA_GV01_rvh1-10u-17383	RV_9,107.07c tvaṃ kavir abhavo devavītama ā sūryaṃ rohayo divi //	tvam kaviḥ abhavaḥ deva vītamaḥ ā sūryam rohayaḥ divi 
SA_GV01_rvh1-10u-17384	RV_9,107.08a soma u ṣuvāṇaḥ sotṛbhir adhi ṣṇubhir avīnām /	somaḥ u suvānaḥ sotṛbhiḥ adhi snubhiḥ avīnām 
SA_GV01_rvh1-10u-17385	RV_9,107.08c aśvayeva haritā yāti dhārayā mandrayā yāti dhārayā //	aśvayā iva haritā yāti dhārayā mandrayā yāti dhārayā 
SA_GV01_rvh1-10u-17386	RV_9,107.09a anūpe gomān gobhir akṣāḥ somo dugdhābhir akṣāḥ /	anūpe gomān gobhiḥ akṣāḥ somaḥ dugdhābhiḥ akṣāḥ 
SA_GV01_rvh1-10u-17387	RV_9,107.09c samudraṃ na saṃvaraṇāny agman mandī madāya tośate //	samudram na saṃvaraṇāni agman mandī madāya tośate 
SA_GV01_rvh1-10u-17388	RV_9,107.10a ā soma suvāno adribhis tiro vārāṇy avyayā /	ā soma suvānaḥ adribhiḥ tiras vārāṇi avyayā 
SA_GV01_rvh1-10u-17389	RV_9,107.10c jano na puri camvor viśad dhariḥ sado vaneṣu dadhiṣe //	janaḥ na puri camvoḥ viśat hariḥ sadaḥ vaneṣu dadhiṣe 
SA_GV01_rvh1-10u-17390	RV_9,107.11a sa māmṛje tiro aṇvāni meṣyo mīḷhe saptir na vājayuḥ /	sa māmṛje tiras aṇvāni meṣyaḥ mīḍhe saptiḥ na vājayuḥ 
SA_GV01_rvh1-10u-17391	RV_9,107.11c anumādyaḥ pavamāno manīṣibhiḥ somo viprebhir ṛkvabhiḥ //	anumādyaḥ pavamānaḥ manīṣibhiḥ somaḥ viprebhiḥ ṛkvabhiḥ 
SA_GV01_rvh1-10u-17392	RV_9,107.12a pra soma devavītaye sindhur na pipye arṇasā /	pra soma deva vītaye sindhuḥ na pipye arṇasā 
SA_GV01_rvh1-10u-17393	RV_9,107.12c aṃśoḥ payasā madiro na jāgṛvir acchā kośam madhuścutam //	aṃśoḥ payasā madiraḥ na jāgṛviḥ acchā kośam madhuścutam 
SA_GV01_rvh1-10u-17394	RV_9,107.13a ā haryato arjune atke avyata priyaḥ sūnur na marjyaḥ /	ā haryataḥ arjune atke avyata priyaḥ sūnuḥ na marjyaḥ 
SA_GV01_rvh1-10u-17395	RV_9,107.13c tam īṃ hinvanty apaso yathā rathaṃ nadīṣv ā gabhastyoḥ //	tam īm hinvanti apasaḥ yathā ratham nadīṣu ā gabhastyoḥ 
SA_GV01_rvh1-10u-17396	RV_9,107.14a abhi somāsa āyavaḥ pavante madyam madam /	abhi somāsaḥ āyavaḥ pavante madyam madam 
SA_GV01_rvh1-10u-17397	RV_9,107.14c samudrasyādhi viṣṭapi manīṣiṇo matsarāsaḥ svarvidaḥ //	samudrasya adhi viṣṭapi manīṣiṇaḥ matsarāsaḥ svar vidaḥ 
SA_GV01_rvh1-10u-17398	RV_9,107.15a tarat samudram pavamāna ūrmiṇā rājā deva ṛtam bṛhat /	tarat samudram pavamānaḥ ūrmiṇā rājā devaḥ ṛtam bṛhat 
SA_GV01_rvh1-10u-17399	RV_9,107.15c arṣan mitrasya varuṇasya dharmaṇā pra hinvāna ṛtam bṛhat //	arṣat mitrasya varuṇasya dharmaṇā pra hinvānaḥ ṛtam bṛhat 
SA_GV01_rvh1-10u-17400	RV_9,107.16a nṛbhir yemāno haryato vicakṣaṇo rājā devaḥ samudriyaḥ //	nṛbhiḥ yemānaḥ haryataḥ vicakṣaṇaḥ rājā devaḥ samudriyaḥ 
SA_GV01_rvh1-10u-17401	RV_9,107.17a indrāya pavate madaḥ somo marutvate sutaḥ /	indrāya pavate madaḥ somaḥ marutvate sutaḥ 
SA_GV01_rvh1-10u-17402	RV_9,107.17c sahasradhāro aty avyam arṣati tam ī mṛjanty āyavaḥ //	sahasra dhāraḥ ati avyam arṣati tam ī mṛjanti āyavaḥ 
SA_GV01_rvh1-10u-17403	RV_9,107.18a punānaś camū janayan matiṃ kaviḥ somo deveṣu raṇyati /	punānaḥ camū janayan matim kaviḥ somaḥ deveṣu raṇyati 
SA_GV01_rvh1-10u-17404	RV_9,107.18c apo vasānaḥ pari gobhir uttaraḥ sīdan vaneṣv avyata //	apaḥ vasānaḥ pari gobhiḥ uttaraḥ sīdan vaneṣu avyata 
SA_GV01_rvh1-10u-17405	RV_9,107.19a tavāhaṃ soma rāraṇa sakhya indo dive-dive /	tava aham soma rāraṇa sakhye indo dive dive 
SA_GV01_rvh1-10u-17406	RV_9,107.19c purūṇi babhro ni caranti mām ava paridhīṃr ati tāṃ ihi //	purūṇi babhro ni caranti mām ava paridhīn ati tām ihi 
SA_GV01_rvh1-10u-17407	RV_9,107.20a utāhaṃ naktam uta soma te divā sakhyāya babhra ūdhani /	uta aham naktam uta soma te divā sakhyāya babhro ūdhani 
SA_GV01_rvh1-10u-17408	RV_9,107.20c ghṛṇā tapantam ati sūryam paraḥ śakunā iva paptima //	ghṛṇā tapantam ati sūryam paras śakunāḥ iva paptima 
SA_GV01_rvh1-10u-17409	RV_9,107.21a mṛjyamānaḥ suhastya samudre vācam invasi /	mṛjyamānaḥ su hastya samudre vācam invasi 
SA_GV01_rvh1-10u-17410	RV_9,107.21c rayim piśaṅgam bahulam puruspṛham pavamānābhy arṣasi //	rayim piśaṅgam bahulam puruspṛham pavamāna abhi arṣasi 
SA_GV01_rvh1-10u-17411	RV_9,107.22a mṛjāno vāre pavamāno avyaye vṛṣāva cakrado vane /	mṛjānaḥ vāre pavamānaḥ avyaye vṛṣā ava cakradaḥ vane 
SA_GV01_rvh1-10u-17412	RV_9,107.22c devānāṃ soma pavamāna niṣkṛtaṃ gobhir añjāno arṣasi //	devānām soma pavamāna niṣkṛtam gobhiḥ añjānaḥ arṣasi 
SA_GV01_rvh1-10u-17413	RV_9,107.23a pavasva vājasātaye 'bhi viśvāni kāvyā /	pavasva vājasātaye bhi viśvāni kāvyā 
SA_GV01_rvh1-10u-17414	RV_9,107.23c tvaṃ samudram prathamo vi dhārayo devebhyaḥ soma matsaraḥ //	tvam samudram prathamaḥ vi dhārayaḥ devebhyaḥ soma matsaraḥ 
SA_GV01_rvh1-10u-17415	RV_9,107.24a sa tū pavasva pari pārthivaṃ rajo divyā ca soma dharmabhiḥ /	sa tu pavasva pari pārthivam rajaḥ divyā ca soma dharmabhiḥ 
SA_GV01_rvh1-10u-17416	RV_9,107.24c tvāṃ viprāso matibhir vicakṣaṇa śubhraṃ hinvanti dhītibhiḥ //	tvām viprāsaḥ matibhiḥ vicakṣaṇa śubhram hinvanti dhītibhiḥ 
SA_GV01_rvh1-10u-17417	RV_9,107.25a pavamānā asṛkṣata pavitram ati dhārayā /	pavamānāḥ asṛkṣata pavitram ati dhārayā 
SA_GV01_rvh1-10u-17418	RV_9,107.25c marutvanto matsarā indriyā hayā medhām abhi prayāṃsi ca //	marutvantaḥ matsarāḥ indriyāḥ hayāḥ medhām abhi prayāṃsi ca 
SA_GV01_rvh1-10u-17419	RV_9,107.26a apo vasānaḥ pari kośam arṣatīndur hiyānaḥ sotṛbhiḥ /	apaḥ vasānaḥ pari kośam arṣati induḥ hiyānaḥ sotṛbhiḥ 
SA_GV01_rvh1-10u-17420	RV_9,107.26c janayañ jyotir mandanā avīvaśad gāḥ kṛṇvāno na nirṇijam //	janayam jyotiḥ mandanāḥ avīvaśat gāḥ kṛṇvānaḥ na nirṇijam 
SA_GV01_rvh1-10u-17421	RV_9,108.01a pavasva madhumattama indrāya soma kratuvittamo madaḥ /	pavasva madhumattamaḥ indrāya soma kratu vittamaḥ madaḥ 
SA_GV01_rvh1-10u-17422	RV_9,108.01c mahi dyukṣatamo madaḥ //	mahi dyukṣatamaḥ madaḥ 
SA_GV01_rvh1-10u-17423	RV_9,108.02a yasya te pītvā vṛṣabho vṛṣāyate 'sya pītā svarvidaḥ /	yasya te pītvā vṛṣabhaḥ vṛṣāyate sya pītā svar vidaḥ 
SA_GV01_rvh1-10u-17424	RV_9,108.02c sa supraketo abhy akramīd iṣo 'cchā vājaṃ naitaśaḥ //	sa su praketaḥ abhī akramīt iṣā u ccha vājam na etaśaḥ 
SA_GV01_rvh1-10u-17425	RV_9,108.03a tvaṃ hy aṅga daivyā pavamāna janimāni dyumattamaḥ /	tvam hi aṅga daivyā pavamāna janimāni dyumattamaḥ 
SA_GV01_rvh1-10u-17426	RV_9,108.03c amṛtatvāya ghoṣayaḥ //	amṛta tvāya ghoṣayaḥ 
SA_GV01_rvh1-10u-17427	RV_9,108.04a yenā navagvo dadhyaṅṅ aporṇute yena viprāsa āpire /	yena navagvaḥ dadhyaṅ aporṇute yena viprāsaḥ āpire 
SA_GV01_rvh1-10u-17428	RV_9,108.04c devānāṃ sumne amṛtasya cāruṇo yena śravāṃsy ānaśuḥ //	devānām sumne amṛtasya cāruṇaḥ yena śravāṃsi ānaśuḥ 
SA_GV01_rvh1-10u-17429	RV_9,108.05a eṣa sya dhārayā suto 'vyo vārebhiḥ pavate madintamaḥ /	eṣa sya dhārayā sutaḥ vyaḥ vārebhiḥ pavate madintamaḥ 
SA_GV01_rvh1-10u-17430	RV_9,108.05c krīḷann ūrmir apām iva //	krīḍan ūrmiḥ apām iva 
SA_GV01_rvh1-10u-17431	RV_9,108.06a ya usriyā apyā antar aśmano nir gā akṛntad ojasā /	yaḥ usriyāḥ apyāḥ antar aśmanaḥ niḥ gāḥ akṛntat ojasā 
SA_GV01_rvh1-10u-17432	RV_9,108.06c abhi vrajaṃ tatniṣe gavyam aśvyaṃ varmīva dhṛṣṇav ā ruja //	abhi vrajam tatniṣe gavyam aśvyam varmī iva dhṛṣṇo ā ruja 
SA_GV01_rvh1-10u-17433	RV_9,108.07a ā sotā pari ṣiñcatāśvaṃ na stomam apturaṃ rajasturam /	ā sotā pari siñcata aśvam na stomam ap turam rajaḥ turam 
SA_GV01_rvh1-10u-17434	RV_9,108.07c vanakrakṣam udaprutam //	vana krakṣam uda prutam 
SA_GV01_rvh1-10u-17435	RV_9,108.08a sahasradhāraṃ vṛṣabham payovṛdham priyaṃ devāya janmane /	sahasra dhāram vṛṣabham payaḥ vṛdham priyam devāya janmane 
SA_GV01_rvh1-10u-17436	RV_9,108.08c ṛtena ya ṛtajāto vivāvṛdhe rājā deva ṛtam bṛhat //	ṛtena yaḥ ṛta jātaḥ vivāvṛdhe rājā devaḥ ṛtam bṛhat 
SA_GV01_rvh1-10u-17437	RV_9,108.09a abhi dyumnam bṛhad yaśa iṣas pate didīhi deva devayuḥ /	abhi dyumnam bṛhat yaśaḥ iṣaḥ pate didīhi deva devayuḥ 
SA_GV01_rvh1-10u-17438	RV_9,108.09c vi kośam madhyamaṃ yuva //	vi kośam madhyamam yuva 
SA_GV01_rvh1-10u-17439	RV_9,108.10a ā vacyasva sudakṣa camvoḥ suto viśāṃ vahnir na viśpatiḥ /	ā vacyasva su dakṣa camvoḥ sutaḥ viśām vahniḥ na viśpatiḥ 
SA_GV01_rvh1-10u-17440	RV_9,108.10c vṛṣṭiṃ divaḥ pavasva rītim apāṃ jinvā gaviṣṭaye dhiyaḥ //	vṛṣṭim divaḥ pavasva rītim apām jinva gaviṣṭaye dhiyaḥ 
SA_GV01_rvh1-10u-17441	RV_9,108.11a etam u tyam madacyutaṃ sahasradhāraṃ vṛṣabhaṃ divo duhuḥ /	etam u tyam mada cyutam sahasra dhāram vṛṣabham divaḥ duhuḥ 
SA_GV01_rvh1-10u-17442	RV_9,108.11c viśvā vasūni bibhratam //	viśvā vasūni bibhratam 
SA_GV01_rvh1-10u-17443	RV_9,108.12a vṛṣā vi jajñe janayann amartyaḥ pratapañ jyotiṣā tamaḥ /	vṛṣā vi jajñe janayan amartyaḥ pratapam jyotiṣā tamaḥ 
SA_GV01_rvh1-10u-17444	RV_9,108.12c sa suṣṭutaḥ kavibhir nirṇijaṃ dadhe tridhātv asya daṃsasā //	sa suṣṭutaḥ kavibhiḥ nirṇijam dadhe tri dhātu asya daṃsasā 
SA_GV01_rvh1-10u-17445	RV_9,108.13a sa sunve yo vasūnāṃ yo rāyām ānetā ya iḷānām /	sa sunve yaḥ vasūnām yaḥ rāyām ānetā yaḥ iḷānām 
SA_GV01_rvh1-10u-17446	RV_9,108.13c somo yaḥ sukṣitīnām //	somaḥ yaḥ su kṣitīnām 
SA_GV01_rvh1-10u-17447	RV_9,108.14a yasya na indraḥ pibād yasya maruto yasya vāryamaṇā bhagaḥ /	yasya naḥ indraḥ pibāt yasya marutaḥ yasya vā aryamaṇā bhagaḥ 
SA_GV01_rvh1-10u-17448	RV_9,108.14c ā yena mitrāvaruṇā karāmaha endram avase mahe //	ā yena mitrāvaruṇā karāmahe ā indram avase mahe 
SA_GV01_rvh1-10u-17449	RV_9,108.15a indrāya soma pātave nṛbhir yataḥ svāyudho madintamaḥ /	indrāya soma pātave nṛbhiḥ yataḥ su āyudhaḥ madintamaḥ 
SA_GV01_rvh1-10u-17450	RV_9,108.15c pavasva madhumattamaḥ //	pavasva madhumattamaḥ 
SA_GV01_rvh1-10u-17451	RV_9,108.16a indrasya hārdi somadhānam ā viśa samudram iva sindhavaḥ /	indrasya hārdi soma dhānam ā viśa samudram iva sindhavaḥ 
SA_GV01_rvh1-10u-17452	RV_9,108.16c juṣṭo mitrāya varuṇāya vāyave divo viṣṭambha uttamaḥ //	juṣṭaḥ mitrāya varuṇāya vāyave divaḥ viṣṭambhaḥ uttamaḥ 
SA_GV01_rvh1-10u-17453	RV_9,109.01a pari pra dhanvendrāya soma svādur mitrāya pūṣṇe bhagāya //	pari pra dhanva indrāya soma svāduḥ mitrāya pūṣṇe bhagāya 
SA_GV01_rvh1-10u-17454	RV_9,109.02a indras te soma sutasya peyāḥ kratve dakṣāya viśve ca devāḥ //	indraḥ te soma sutasya peyāḥ kratve dakṣāya viśve ca devāḥ 
SA_GV01_rvh1-10u-17455	RV_9,109.03a evāmṛtāya mahe kṣayāya sa śukro arṣa divyaḥ pīyūṣaḥ //	eva amṛtāya mahe kṣayāya sa śukraḥ arṣa divyaḥ pīyūṣaḥ 
SA_GV01_rvh1-10u-17456	RV_9,109.04a pavasva soma mahān samudraḥ pitā devānāṃ viśvābhi dhāma //	pavasva soma mahān samudraḥ pitā devānām viśva abhi dhāma 
SA_GV01_rvh1-10u-17457	RV_9,109.05a śukraḥ pavasva devebhyaḥ soma dive pṛthivyai śaṃ ca prajāyai //	śukraḥ pavasva devebhyaḥ soma dive pṛthivyai śam ca prajāyai 
SA_GV01_rvh1-10u-17458	RV_9,109.06a divo dhartāsi śukraḥ pīyūṣaḥ satye vidharman vājī pavasva //	divaḥ dhartā asi śukraḥ pīyūṣaḥ satye vidharman vājī pavasva 
SA_GV01_rvh1-10u-17459	RV_9,109.07a pavasva soma dyumnī sudhāro mahām avīnām anu pūrvyaḥ //	pavasva soma dyumnī su dhāraḥ mahām avīnām anu pūrvyaḥ 
SA_GV01_rvh1-10u-17460	RV_9,109.08a nṛbhir yemāno jajñānaḥ pūtaḥ kṣarad viśvāni mandraḥ svarvit //	nṛbhiḥ yemānaḥ jajñānaḥ pūtaḥ kṣarat viśvāni mandraḥ svar vid 
SA_GV01_rvh1-10u-17461	RV_9,109.09a induḥ punānaḥ prajām urāṇaḥ karad viśvāni draviṇāni naḥ //	induḥ punānaḥ prajām urāṇaḥ karat viśvāni draviṇāni naḥ 
SA_GV01_rvh1-10u-17462	RV_9,109.10a pavasva soma kratve dakṣāyāśvo na nikto vājī dhanāya //	pavasva soma kratve dakṣāya aśvaḥ na niktaḥ vājī dhanāya 
SA_GV01_rvh1-10u-17463	RV_9,109.11a taṃ te sotāro rasam madāya punanti somam mahe dyumnāya //	tam te sotāraḥ rasam madāya punanti somam mahe dyumnāya 
SA_GV01_rvh1-10u-17464	RV_9,109.12a śiśuṃ jajñānaṃ harim mṛjanti pavitre somaṃ devebhya indum //	śiśum jajñānam harim mṛjanti pavitre somam devebhyaḥ indum 
SA_GV01_rvh1-10u-17465	RV_9,109.13a induḥ paviṣṭa cārur madāyāpām upasthe kavir bhagāya //	induḥ paviṣṭa cāruḥ madāya apām upasthe kaviḥ bhagāya 
SA_GV01_rvh1-10u-17466	RV_9,109.14a bibharti cārv indrasya nāma yena viśvāni vṛtrā jaghāna //	bibharti cāru indrasya nāma yena viśvāni vṛtrā jaghāna 
SA_GV01_rvh1-10u-17467	RV_9,109.15a pibanty asya viśve devāso gobhiḥ śrītasya nṛbhiḥ sutasya //	pibanti asya viśve devāsaḥ gobhiḥ śrītasya nṛbhiḥ sutasya 
SA_GV01_rvh1-10u-17468	RV_9,109.16a pra suvāno akṣāḥ sahasradhāras tiraḥ pavitraṃ vi vāram avyam //	pra suvānaḥ akṣār sahasra dhāraḥ tiras pavitram vi vāram avyam 
SA_GV01_rvh1-10u-17469	RV_9,109.17a sa vājy akṣāḥ sahasraretā adbhir mṛjāno gobhiḥ śrīṇānaḥ //	sa vājī akṣār sahasra retāḥ adbhiḥ mṛjānaḥ gobhiḥ śrīṇānaḥ 
SA_GV01_rvh1-10u-17470	RV_9,109.18a pra soma yāhīndrasya kukṣā nṛbhir yemāno adribhiḥ sutaḥ //	pra soma yāhi indrasya kukṣā nṛbhiḥ yemānaḥ adribhiḥ sutaḥ 
SA_GV01_rvh1-10u-17471	RV_9,109.19a asarji vājī tiraḥ pavitram indrāya somaḥ sahasradhāraḥ //	asarji vājī tiras pavitram indrāya somaḥ sahasra dhāraḥ 
SA_GV01_rvh1-10u-17472	RV_9,109.20a añjanty enam madhvo rasenendrāya vṛṣṇa indum madāya //	añjanti enam madhvaḥ rasena indrāya vṛṣṇe indum madāya 
SA_GV01_rvh1-10u-17473	RV_9,109.21a devebhyas tvā vṛthā pājase 'po vasānaṃ harim mṛjanti //	devebhyaḥ tvā vṛthā pājase po vasānam harim mṛjanti 
SA_GV01_rvh1-10u-17474	RV_9,109.22a indur indrāya tośate ni tośate śrīṇann ugro riṇann apaḥ //	induḥ indrāya tośate ni tośate śrīṇan ugraḥ riṇan apaḥ 
SA_GV01_rvh1-10u-17475	RV_9,110.01a pary ū ṣu pra dhanva vājasātaye pari vṛtrāṇi sakṣaṇiḥ /	pari u su pra dhanva vāja sātaye pari vṛtrāṇi sakṣaṇiḥ 
SA_GV01_rvh1-10u-17476	RV_9,110.01c dviṣas taradhyā ṛṇayā na īyase //	dviṣaḥ taradhyai ṛṇayāḥ naḥ īyase 
SA_GV01_rvh1-10u-17477	RV_9,110.02a anu hi tvā sutaṃ soma madāmasi mahe samaryarājye /	anu hi tvā sutam soma madāmasi mahe samarya rājye 
SA_GV01_rvh1-10u-17478	RV_9,110.02c vājāṃ abhi pavamāna pra gāhase //	vājān abhi pavamāna pra gāhase 
SA_GV01_rvh1-10u-17479	RV_9,110.03a ajījano hi pavamāna sūryaṃ vidhāre śakmanā payaḥ /	ajījanaḥ hi pavamāna sūryam vidhāre śakmanā payaḥ 
SA_GV01_rvh1-10u-17480	RV_9,110.03c gojīrayā raṃhamāṇaḥ purandhyā //	go jīrayā raṃhamāṇaḥ purandhyā 
SA_GV01_rvh1-10u-17481	RV_9,110.04a ajījano amṛta martyeṣv āṃ ṛtasya dharmann amṛtasya cāruṇaḥ /	ajījanaḥ amṛta martyeṣu ām ṛtasya dharman amṛtasya cāruṇaḥ 
SA_GV01_rvh1-10u-17482	RV_9,110.04c sadāsaro vājam acchā saniṣyadat //	sadā saraḥ vājam acchā saniṣyadat 
SA_GV01_rvh1-10u-17483	RV_9,110.05a abhy-abhi hi śravasā tatardithotsaṃ na kaṃ cij janapānam akṣitam /	abhi abhi hi śravasā tatarditha utsam na kam cit jana pānam akṣitam 
SA_GV01_rvh1-10u-17484	RV_9,110.05c śaryābhir na bharamāṇo gabhastyoḥ //	śaryābhiḥ na bharamāṇaḥ gabhastyoḥ 
SA_GV01_rvh1-10u-17485	RV_9,110.06a ād īṃ ke cit paśyamānāsa āpyaṃ vasuruco divyā abhy anūṣata /	āt īm ke cit paśyamānāsaḥ āpyam vasu rucaḥ divyāḥ abhī anūṣata 
SA_GV01_rvh1-10u-17486	RV_9,110.06c vāraṃ na devaḥ savitā vy ūrṇute //	vāram na devaḥ savitā vi ūrṇute 
SA_GV01_rvh1-10u-17487	RV_9,110.07a tve soma prathamā vṛktabarhiṣo mahe vājāya śravase dhiyaṃ dadhuḥ /	tve soma prathamāḥ vṛkta barhiṣaḥ mahe vājāya śravase dhiyam 
SA_GV01_rvh1-10u-17488	RV_9,110.07c sa tvaṃ no vīra vīryāya codaya //	sa tvam naḥ vīra vīryāya codaya 
SA_GV01_rvh1-10u-17489	RV_9,110.08a divaḥ pīyūṣam pūrvyaṃ yad ukthyam maho gāhād diva ā nir adhukṣata /	divaḥ pīyūṣam pūrvyam yat ukthyam mahaḥ gāhāt divaḥ ā niḥ adhukṣata 
SA_GV01_rvh1-10u-17490	RV_9,110.08c indram abhi jāyamānaṃ sam asvaran //	indram abhi jāyamānam sam asvaran 
SA_GV01_rvh1-10u-17491	RV_9,110.09a adha yad ime pavamāna rodasī imā ca viśvā bhuvanābhi majmanā /	adha yat ime pavamāna rodasī imā ca viśvā bhuvanā abhi majmanā 
SA_GV01_rvh1-10u-17492	RV_9,110.09c yūthe na niṣṭhā vṛṣabho vi tiṣṭhase //	yūthe na niṣṭhāḥ vṛṣabhaḥ vi tiṣṭhase 
SA_GV01_rvh1-10u-17493	RV_9,110.10a somaḥ punāno avyaye vāre śiśur na krīḷan pavamāno akṣāḥ /	somaḥ punānaḥ avyaye vāre śiśuḥ na krīḍan pavamānaḥ akṣār 
SA_GV01_rvh1-10u-17494	RV_9,110.10c sahasradhāraḥ śatavāja induḥ //	sahasra dhāraḥ śata vājaḥ induḥ 
SA_GV01_rvh1-10u-17495	RV_9,110.11a eṣa punāno madhumāṃ ṛtāvendrāyenduḥ pavate svādur ūrmiḥ /	eṣa punānaḥ madhumān ṛtāvā indrāya induḥ pavate svāduḥ ūrmiḥ 
SA_GV01_rvh1-10u-17496	RV_9,110.11c vājasanir varivovid vayodhāḥ //	vāja saniḥ varivaḥ vid vayaḥ dhāḥ 
SA_GV01_rvh1-10u-17497	RV_9,110.12a sa pavasva sahamānaḥ pṛtanyūn sedhan rakṣāṃsy apa durgahāṇi /	sa pavasva sahamānaḥ pṛtanyūn sedhan rakṣāṃsi apa durgahāṇi 
SA_GV01_rvh1-10u-17498	RV_9,110.12c svāyudhaḥ sāsahvān soma śatrūn //	su āyudhaḥ sāsahvān soma śatrūn 
SA_GV01_rvh1-10u-17499	RV_9,111.01a ayā rucā hariṇyā punāno viśvā dveṣāṃsi tarati svayugvabhiḥ sūro na svayugvabhiḥ /	ayā rucā hariṇyā punānaḥ viśvā dveṣāṃsi tarati svayugvabhiḥ sūraḥ na svayugvabhiḥ 
SA_GV01_rvh1-10u-17500	RV_9,111.01d dhārā sutasya rocate punāno aruṣo hariḥ /	dhārā sutasya rocate punānaḥ aruṣaḥ hariḥ 
SA_GV01_rvh1-10u-17501	RV_9,111.01f viśvā yad rūpā pariyāty ṛkvabhiḥ saptāsyebhir ṛkvabhiḥ //	viśvā yat rūpā pariyāti ṛkvabhiḥ sapta āsyebhiḥ ṛkvabhiḥ 
SA_GV01_rvh1-10u-17502	RV_9,111.02a tvaṃ tyat paṇīnāṃ vido vasu sam mātṛbhir marjayasi sva ā dama ṛtasya dhītibhir dame /	tvam tyad paṇīnām vidaḥ vasu sam mātṛbhiḥ marjayasi sve ā dame ṛtasya dhītibhiḥ dame 
SA_GV01_rvh1-10u-17503	RV_9,111.02d parāvato na sāma tad yatrā raṇanti dhītayaḥ /	parāvataḥ na sāma tat yatra raṇanti dhītayaḥ 
SA_GV01_rvh1-10u-17504	RV_9,111.02f tridhātubhir aruṣībhir vayo dadhe rocamāno vayo dadhe //	tri dhātubhiḥ aruṣībhiḥ vayaḥ dadhe rocamānaḥ vayaḥ dadhe 
SA_GV01_rvh1-10u-17505	RV_9,111.03a pūrvām anu pradiśaṃ yāti cekitat saṃ raśmibhir yatate darśato ratho daivyo darśato rathaḥ /	pūrvām anu pradiśam yāti cekitat sam raśmibhiḥ yatate darśataḥ rathaḥ daivyaḥ darśataḥ rathaḥ 
SA_GV01_rvh1-10u-17506	RV_9,111.03d agmann ukthāni pauṃsyendraṃ jaitrāya harṣayan /	agman ukthāni pauṃsyā indram jaitrāya harṣayan 
SA_GV01_rvh1-10u-17507	RV_9,111.03f vajraś ca yad bhavatho anapacyutā samatsv anapacyutā //	vajraḥ ca yat bhavathaḥ an apacyutā samatsu an apacyutā 
SA_GV01_rvh1-10u-17508	RV_9,112.01a nānānaṃ vā u no dhiyo vi vratāni janānām /	nānānam vai u naḥ dhiyaḥ vi vratāni janānām 
SA_GV01_rvh1-10u-17509	RV_9,112.01c takṣā riṣṭaṃ rutam bhiṣag brahmā sunvantam icchatīndrāyendo pari srava //	takṣā riṣṭam rutam bhiṣaj brahmā sunvantam icchati indrāya indo pari srava 
SA_GV01_rvh1-10u-17510	RV_9,112.02a jaratībhir oṣadhībhiḥ parṇebhiḥ śakunānām /	jaratībhiḥ oṣadhībhiḥ parṇebhiḥ śakunānām 
SA_GV01_rvh1-10u-17511	RV_9,112.02c kārmāro aśmabhir dyubhir hiraṇyavantam icchatīndrāyendo pari srava //	kārmāraḥ aśmabhiḥ dyubhiḥ hiraṇyavantam icchati indrāya indo pari srava 
SA_GV01_rvh1-10u-17512	RV_9,112.03a kārur ahaṃ tato bhiṣag upalaprakṣiṇī nanā /	kāruḥ aham tatas bhiṣaj upala prakṣiṇī nanā 
SA_GV01_rvh1-10u-17513	RV_9,112.03c nānādhiyo vasūyavo 'nu gā iva tasthimendrāyendo pari srava //	nānā dhiyaḥ vasūyavaḥ nu gāḥ iva tasthima indrāya indo pari srava 
SA_GV01_rvh1-10u-17514	RV_9,112.04a aśvo voḷhā sukhaṃ rathaṃ hasanām upamantriṇaḥ /	aśvaḥ voḍhā sukham ratham hasanām upamantriṇaḥ 
SA_GV01_rvh1-10u-17515	RV_9,112.04c śepo romaṇvantau bhedau vār in maṇḍūka icchatīndrāyendo pari srava //	śepaḥ romaṇvantau bhedau vār id maṇḍūkaḥ icchati indrāya indo pari srava 
SA_GV01_rvh1-10u-17516	RV_9,113.01a śaryaṇāvati somam indraḥ pibatu vṛtrahā /	śaryaṇāvati somam indraḥ pibatu vṛtrahā 
SA_GV01_rvh1-10u-17517	RV_9,113.01c balaṃ dadhāna ātmani kariṣyan vīryam mahad indrāyendo pari srava //	balam dadhānaḥ ātmani kariṣyan vīryam mahat indrāya indo pari srava 
SA_GV01_rvh1-10u-17518	RV_9,113.02a ā pavasva diśām pata ārjīkāt soma mīḍhvaḥ /	ā pavasva diśām pate ārjīkāt soma mīḍhvaḥ 
SA_GV01_rvh1-10u-17519	RV_9,113.02c ṛtavākena satyena śraddhayā tapasā suta indrāyendo pari srava //	ṛtavākena satyena śraddhayā tapasā sutaḥ indrāya indo pari srava 
SA_GV01_rvh1-10u-17520	RV_9,113.03a parjanyavṛddham mahiṣaṃ taṃ sūryasya duhitābharat /	parjanya vṛddham mahiṣam tam sūryasya duhitā abharat 
SA_GV01_rvh1-10u-17521	RV_9,113.03c taṃ gandharvāḥ praty agṛbhṇan taṃ some rasam ādadhur indrāyendo pari srava //	tam gandharvāḥ prati agṛbhṇan tam some rasam ādadhuḥ indrāya indo pari srava 
SA_GV01_rvh1-10u-17522	RV_9,113.04a ṛtaṃ vadann ṛtadyumna satyaṃ vadan satyakarman /	ṛtam vadan ṛta dyumna satyam vadan satya karman 
SA_GV01_rvh1-10u-17523	RV_9,113.04c śraddhāṃ vadan soma rājan dhātrā soma pariṣkṛta indrāyendo pari srava //	śraddhām vadan soma rājan dhātrā soma pariṣkṛtaḥ indrāya indo pari srava 
SA_GV01_rvh1-10u-17524	RV_9,113.05a satyamugrasya bṛhataḥ saṃ sravanti saṃsravāḥ /	satyam ugrasya bṛhataḥ sam sravanti saṃsravāḥ 
SA_GV01_rvh1-10u-17525	RV_9,113.05c saṃ yanti rasino rasāḥ punāno brahmaṇā hara indrāyendo pari srava //	sam yanti rasinaḥ rasāḥ punānaḥ brahmaṇā haraḥ indrāya indo pari srava 
SA_GV01_rvh1-10u-17526	RV_9,113.06a yatra brahmā pavamāna chandasyāṃ vācaṃ vadan /	yatra brahmā pavamāna chandasyām vācam vadan 
SA_GV01_rvh1-10u-17527	RV_9,113.06c grāvṇā some mahīyate somenānandaṃ janayann indrāyendo pari srava //	grāvṇā some mahīyate somena ānandam janayan indrāya indo pari srava 
SA_GV01_rvh1-10u-17528	RV_9,113.07a yatra jyotir ajasraṃ yasmiṃl loke svar hitam /	yatra jyotiḥ ajasram yasmin loke svar hitam 
SA_GV01_rvh1-10u-17529	RV_9,113.07c tasmin māṃ dhehi pavamānāmṛte loke akṣita indrāyendo pari srava //	tasmin mām dhehi pavamāna amṛte loke akṣite indrāya indo pari srava 
SA_GV01_rvh1-10u-17530	RV_9,113.08a yatra rājā vaivasvato yatrāvarodhanaṃ divaḥ /	yatra rājā vaivasvataḥ yatra avarodhanam divaḥ 
SA_GV01_rvh1-10u-17531	RV_9,113.08c yatrāmūr yahvatīr āpas tatra mām amṛtaṃ kṛdhīndrāyendo pari srava //	yatra amūḥ yahvatīḥ āpaḥ tatra mām amṛtam kṛdhi indrāya indo pari srava 
SA_GV01_rvh1-10u-17532	RV_9,113.09a yatrānukāmaṃ caraṇaṃ trināke tridive divaḥ /	yatra anukāmam caraṇam trināke tridive divaḥ 
SA_GV01_rvh1-10u-17533	RV_9,113.09c lokā yatra jyotiṣmantas tatra mām amṛtaṃ kṛdhīndrāyendo pari srava //	lokāḥ yatra jyotiṣmantaḥ tatra mām amṛtam kṛdhi indrāya indo pari srava 
SA_GV01_rvh1-10u-17534	RV_9,113.10a yatra kāmā nikāmāś ca yatra bradhnasya viṣṭapam /	yatra kāmāḥ nikāmāḥ ca yatra bradhnasya viṣṭapam 
SA_GV01_rvh1-10u-17535	RV_9,113.10c svadhā ca yatra tṛptiś ca tatra mām amṛtaṃ kṛdhīndrāyendo pari srava //	svadhā ca yatra tṛptiḥ ca tatra mām amṛtam kṛdhi indrāya indo pari srava 
SA_GV01_rvh1-10u-17536	RV_9,113.11a yatrānandāś ca modāś ca mudaḥ pramuda āsate /	yatra ānandāḥ ca modāḥ ca mudaḥ pramudaḥ āsate 
SA_GV01_rvh1-10u-17537	RV_9,113.11c kāmasya yatrāptāḥ kāmās tatra mām amṛtaṃ kṛdhīndrāyendo pari srava //	kāmasya yatra āptāḥ kāmāḥ tatra mām amṛtam kṛdhi indrāya indo pari srava 
SA_GV01_rvh1-10u-17538	RV_9,114.01a ya indoḥ pavamānasyānu dhāmāny akramīt /	yaḥ indoḥ pavamānasya anu dhāmāni akramīt 
SA_GV01_rvh1-10u-17539	RV_9,114.01c tam āhuḥ suprajā iti yas te somāvidhan mana indrāyendo pari srava //	tam āhuḥ suprajāḥ iti yaḥ te soma avidhat manaḥ indrāya indo pari srava 
SA_GV01_rvh1-10u-17540	RV_9,114.02a ṛṣe mantrakṛtāṃ stomaiḥ kaśyapodvardhayan giraḥ /	ṛṣe mantra kṛtām stomaiḥ kaśyapa udvardhayan giraḥ 
SA_GV01_rvh1-10u-17541	RV_9,114.02c somaṃ namasya rājānaṃ yo jajñe vīrudhām patir indrāyendo pari srava //	somam namasya rājānam yaḥ jajñe vīrudhām patiḥ indrāya indo pari srava 
SA_GV01_rvh1-10u-17542	RV_9,114.03a sapta diśo nānāsūryāḥ sapta hotāra ṛtvijaḥ /	sapta diśaḥ nānā sūryāḥ sapta hotāraḥ ṛtvijaḥ 
SA_GV01_rvh1-10u-17543	RV_9,114.03c devā ādityā ye sapta tebhiḥ somābhi rakṣa na indrāyendo pari srava //	devāḥ ādityāḥ ye sapta tebhiḥ soma abhi rakṣa naḥ indrāya indo pari srava 
SA_GV01_rvh1-10u-17544	RV_9,114.04a yat te rājañ chṛtaṃ havis tena somābhi rakṣa naḥ /	yat te rājam śṛtam haviḥ tena soma abhi rakṣa naḥ 
SA_GV01_rvh1-10u-17545	RV_9,114.04c arātīvā mā nas tārīn mo ca naḥ kiṃ canāmamad indrāyendo pari srava //	arātīvā mā naḥ tārīt mā u ca naḥ kim cana amamat indrāya indo pari srava 
SA_GV01_rvh1-10u-17546	Ṛgveda 10	ṛgveda 
SA_GV01_rvh1-10u-17547	RV_10,001.01a agre bṛhann uṣasām ūrdhvo asthān nirjaganvān tamaso jyotiṣāgāt /	agre bṛhan uṣasām ūrdhvaḥ asthāt nirjaganvān tamasaḥ jyotiṣā āgāt 
SA_GV01_rvh1-10u-17548	RV_10,001.01c agnir bhānunā ruśatā svaṅga ā jāto viśvā sadmāny aprāḥ //	agniḥ bhānunā ruśatā su aṅgaḥ ā jātaḥ viśvā sadmāni aprāḥ 
SA_GV01_rvh1-10u-17549	RV_10,001.02a sa jāto garbho asi rodasyor agne cārur vibhṛta oṣadhīṣu /	sa jātaḥ garbhaḥ asi rodasyoḥ agne cāruḥ vibhṛtaḥ oṣadhīṣu 
SA_GV01_rvh1-10u-17550	RV_10,001.02c citraḥ śiśuḥ pari tamāṃsy aktūn pra mātṛbhyo adhi kanikradad gāḥ //	citraḥ śiśuḥ pari tamāṃsi aktūn pra mātṛbhyaḥ adhi kanikradat gāḥ 
SA_GV01_rvh1-10u-17551	RV_10,001.03a viṣṇur itthā paramam asya vidvāñ jāto bṛhann abhi pāti tṛtīyam /	viṣṇuḥ itthā paramam asya vidvān jātaḥ bṛhan abhi pāti tṛtīyam 
SA_GV01_rvh1-10u-17552	RV_10,001.03c āsā yad asya payo akrata svaṃ sacetaso abhy arcanty atra //	āsā yat asya payaḥ akrata svam sacetasaḥ abhī arcanti atra 
SA_GV01_rvh1-10u-17553	RV_10,001.04a ata u tvā pitubhṛto janitrīr annāvṛdham prati caranty annaiḥ /	atas u tvā pitu bhṛtaḥ janitrīḥ annāvṛdham prati caranti annaiḥ 
SA_GV01_rvh1-10u-17554	RV_10,001.04c tā īm praty eṣi punar anyarūpā asi tvaṃ vikṣu mānuṣīṣu hotā //	tāḥ īm prati eṣi punar anya rūpā asi tvam vikṣu mānuṣīṣu hotā 
SA_GV01_rvh1-10u-17555	RV_10,001.05a hotāraṃ citraratham adhvarasya yajñasya-yajñasya ketuṃ ruśantam /	hotāram citra ratham adhvarasya yajñasya yajñasya ketum ruśantam 
SA_GV01_rvh1-10u-17556	RV_10,001.05c pratyardhiṃ devasya-devasya mahnā śriyā tv agnim atithiṃ janānām //	pratyardhim devasya devasya mahnā śriyā tu agnim atithim janānām 
SA_GV01_rvh1-10u-17557	RV_10,001.06a sa tu vastrāṇy adha peśanāni vasāno agnir nābhā pṛthivyāḥ /	sa tu vastrāṇi adha peśanāni vasānaḥ agniḥ nābhā pṛthivyāḥ 
SA_GV01_rvh1-10u-17558	RV_10,001.06c aruṣo jātaḥ pada iḷāyāḥ purohito rājan yakṣīha devān //	aruṣaḥ jātaḥ pade iḷāyāḥ purohitaḥ rājan yakṣi iha devān 
SA_GV01_rvh1-10u-17559	RV_10,001.07a ā hi dyāvāpṛthivī agna ubhe sadā putro na mātarā tatantha /	ā hi dyāvāpṛthivī agne ubhe sadā putraḥ na mātarā tatantha 
SA_GV01_rvh1-10u-17560	RV_10,001.07c pra yāhy acchośato yaviṣṭhāthā vaha sahasyeha devān //	pra yāhi acchā uśataḥ yaviṣṭha athā vaha sahasya iha devān 
SA_GV01_rvh1-10u-17561	RV_10,002.01a piprīhi devāṃ uśato yaviṣṭha vidvāṃ ṛtūṃr ṛtupate yajeha /	piprīhi devān uśataḥ yaviṣṭha vidvān ṛtūṃr ṛtu pate yaja iha 
SA_GV01_rvh1-10u-17562	RV_10,002.01c ye daivyā ṛtvijas tebhir agne tvaṃ hotṝṇām asy āyajiṣṭhaḥ //	ye daivyāḥ ṛtvijaḥ tebhiḥ agne tvam hotṝṇām asi āyajiṣṭhaḥ 
SA_GV01_rvh1-10u-17563	RV_10,002.02a veṣi hotram uta potraṃ janānām mandhātāsi draviṇodā ṛtāvā /	veṣi hotram uta potram janānām mandhātā asi draviṇaḥ dāḥ ṛtāvā 
SA_GV01_rvh1-10u-17564	RV_10,002.02c svāhā vayaṃ kṛṇavāmā havīṃṣi devo devān yajatv agnir arhan //	svāhā vayam kṛṇavāmā havīṃṣi devaḥ devān yajatu agniḥ arhan 
SA_GV01_rvh1-10u-17565	RV_10,002.03a ā devānām api panthām aganma yac chaknavāma tad anu pravoḷhum /	ā devānām api panthām aganma yat śaknavāma tat anu pravoḷhum 
SA_GV01_rvh1-10u-17566	RV_10,002.03c agnir vidvān sa yajāt sed u hotā so adhvarān sa ṛtūn kalpayāti //	agniḥ vidvān sa yajāt sa id u hotā saḥ adhvarān saḥ ṛtūn kalpayāti 
SA_GV01_rvh1-10u-17567	RV_10,002.04a yad vo vayam pramināma vratāni viduṣāṃ devā aviduṣṭarāsaḥ /	yat vaḥ vayam pramināma vratāni viduṣām devāḥ a viduṣṭarāsaḥ 
SA_GV01_rvh1-10u-17568	RV_10,002.04c agniṣ ṭad viśvam ā pṛṇāti vidvān yebhir devāṃ ṛtubhiḥ kalpayāti //	agniḥ tat viśvam ā pṛṇāti vidvān yebhiḥ devān ṛtubhiḥ kalpayāti 
SA_GV01_rvh1-10u-17569	RV_10,002.05a yat pākatrā manasā dīnadakṣā na yajñasya manvate martyāsaḥ /	yat pākatrā manasā dīna dakṣāḥ na yajñasya manvate martyāsaḥ 
SA_GV01_rvh1-10u-17570	RV_10,002.05c agniṣ ṭad dhotā kratuvid vijānan yajiṣṭho devāṃ ṛtuśo yajāti //	agniḥ tat hotā kratu vid vijānan yajiṣṭhaḥ devān ṛtuśas yajāti 
SA_GV01_rvh1-10u-17571	RV_10,002.06a viśveṣāṃ hy adhvarāṇām anīkaṃ citraṃ ketuṃ janitā tvā jajāna /	viśveṣām hi adhvarāṇām anīkam citram ketum janitā tvā jajāna 
SA_GV01_rvh1-10u-17572	RV_10,002.06c sa ā yajasva nṛvatīr anu kṣā spārhā iṣaḥ kṣumatīr viśvajanyāḥ //	saḥ ā yajasva nṛvatīḥ anu kṣā spārhāḥ iṣaḥ kṣumatīḥ viśvajanyāḥ 
SA_GV01_rvh1-10u-17573	RV_10,002.07a yaṃ tvā dyāvāpṛthivī yaṃ tvāpas tvaṣṭā yaṃ tvā sujanimā jajāna /	yam tvā dyāvāpṛthivī yam tvā apaḥ tvaṣṭā yam tvā su janimā jajāna 
SA_GV01_rvh1-10u-17574	RV_10,002.07c panthām anu pravidvān pitṛyāṇaṃ dyumad agne samidhāno vi bhāhi //	panthām anu pravidvān pitṛyāṇam dyumat agne samidhānaḥ vi bhāhi 
SA_GV01_rvh1-10u-17575	RV_10,003.01a ino rājann aratiḥ samiddho raudro dakṣāya suṣumāṃ adarśi /	inaḥ rājan aratiḥ samiddhaḥ raudraḥ dakṣāya suṣumān adarśi 
SA_GV01_rvh1-10u-17576	RV_10,003.01c cikid vi bhāti bhāsā bṛhatāsiknīm eti ruśatīm apājan //	cikit vi bhāti bhāsā bṛhatā asiknīm eti ruśatīm apājan 
SA_GV01_rvh1-10u-17577	RV_10,003.02a kṛṣṇāṃ yad enīm abhi varpasā bhūj janayan yoṣām bṛhataḥ pitur jām /	kṛṣṇām yat enīm abhi varpasā bhūt janayan yoṣām bṛhataḥ pituḥ jām 
SA_GV01_rvh1-10u-17578	RV_10,003.02c ūrdhvam bhānuṃ sūryasya stabhāyan divo vasubhir aratir vi bhāti //	ūrdhvam bhānum sūryasya stabhāyan divaḥ vasubhiḥ aratiḥ vi bhāti 
SA_GV01_rvh1-10u-17579	RV_10,003.03a bhadro bhadrayā sacamāna āgāt svasāraṃ jāro abhy eti paścāt /	bhadraḥ bhadrayā sacamānaḥ āgāt svasāram jāraḥ abhī eti paścāt 
SA_GV01_rvh1-10u-17580	RV_10,003.03c supraketair dyubhir agnir vitiṣṭhan ruśadbhir varṇair abhi rāmam asthāt //	su praketaiḥ dyubhiḥ agniḥ vitiṣṭhan ruśadbhiḥ varṇaiḥ abhi rāmam asthāt 
SA_GV01_rvh1-10u-17581	RV_10,003.04a asya yāmāso bṛhato na vagnūn indhānā agneḥ sakhyuḥ śivasya /	asya yāmāsaḥ bṛhataḥ na vagnūn indhānāḥ agneḥ sakhyuḥ śivasya 
SA_GV01_rvh1-10u-17582	RV_10,003.04c īḍyasya vṛṣṇo bṛhataḥ svāso bhāmāso yāmann aktavaś cikitre //	īḍyasya vṛṣṇaḥ bṛhataḥ svāsaḥ bhāmāsaḥ yāman aktavaḥ cikitre 
SA_GV01_rvh1-10u-17583	RV_10,003.05a svanā na yasya bhāmāsaḥ pavante rocamānasya bṛhataḥ sudivaḥ /	svanāḥ na yasya bhāmāsaḥ pavante rocamānasya bṛhataḥ sudivaḥ 
SA_GV01_rvh1-10u-17584	RV_10,003.05c jyeṣṭhebhir yas tejiṣṭhaiḥ krīḷumadbhir varṣiṣṭhebhir bhānubhir nakṣati dyām //	jyeṣṭhebhiḥ yaḥ tejiṣṭhaiḥ krīḍumadbhiḥ varṣiṣṭhebhiḥ bhānubhiḥ nakṣati dyām 
SA_GV01_rvh1-10u-17585	RV_10,003.06a asya śuṣmāso dadṛśānapaver jehamānasya svanayan niyudbhiḥ /	asya śuṣmāsaḥ dadṛśāna paveḥ jehamānasya svanayan niyudbhiḥ 
SA_GV01_rvh1-10u-17586	RV_10,003.06c pratnebhir yo ruśadbhir devatamo vi rebhadbhir aratir bhāti vibhvā //	pratnebhiḥ yaḥ ruśadbhiḥ devatamaḥ vi rebhadbhiḥ aratiḥ bhāti vibhvā 
SA_GV01_rvh1-10u-17587	RV_10,003.07a sa ā vakṣi mahi na ā ca satsi divaspṛthivyor aratir yuvatyoḥ /	saḥ ā vakṣi mahi naḥ ā ca satsi divaspṛthivyoḥ aratiḥ yuvatyoḥ 
SA_GV01_rvh1-10u-17588	RV_10,003.07c agniḥ sutukaḥ sutukebhir aśvai rabhasvadbhī rabhasvāṃ eha gamyāḥ //	agniḥ su tukaḥ su tukebhiḥ aśvaiḥ rabhasvadbhiḥ rabhasvān ā iha gamyāḥ 
SA_GV01_rvh1-10u-17589	RV_10,004.01a pra te yakṣi pra ta iyarmi manma bhuvo yathā vandyo no haveṣu /	pra te yakṣi pra te iyarmi manma bhuvaḥ yathā vandyaḥ naḥ haveṣu 
SA_GV01_rvh1-10u-17590	RV_10,004.01c dhanvann iva prapā asi tvam agna iyakṣave pūrave pratna rājan //	dhanvan iva prapāḥ asi tvam agne iyakṣave pūrave pratna rājan 
SA_GV01_rvh1-10u-17591	RV_10,004.02a yaṃ tvā janāso abhi saṃcaranti gāva uṣṇam iva vrajaṃ yaviṣṭha /	yam tvā janāsaḥ abhi saṃcaranti gāvaḥ uṣṇam iva vrajam yaviṣṭha 
SA_GV01_rvh1-10u-17592	RV_10,004.02c dūto devānām asi martyānām antar mahāṃś carasi rocanena //	dūtaḥ devānām asi martyānām antar mahān carasi rocanena 
SA_GV01_rvh1-10u-17593	RV_10,004.03a śiśuṃ na tvā jenyaṃ vardhayantī mātā bibharti sacanasyamānā /	śiśum na tvā jenyam vardhayantī mātā bibharti sacanasyamānā 
SA_GV01_rvh1-10u-17594	RV_10,004.03c dhanor adhi pravatā yāsi haryañ jigīṣase paśur ivāvasṛṣṭaḥ //	dhanoḥ adhi pravatā yāsi haryam jigīṣase paśuḥ iva avasṛṣṭaḥ 
SA_GV01_rvh1-10u-17595	RV_10,004.04a mūrā amūra na vayaṃ cikitvo mahitvam agne tvam aṅga vitse /	mūrāḥ amūra na vayam cikitvaḥ mahi tvam agne tvam aṅga vitse 
SA_GV01_rvh1-10u-17596	RV_10,004.04c śaye vavriś carati jihvayādan rerihyate yuvatiṃ viśpatiḥ san //	śaye vavriḥ carati jihvayā adan rerihyate yuvatim viśpatiḥ san 
SA_GV01_rvh1-10u-17597	RV_10,004.05a kūcij jāyate sanayāsu navyo vane tasthau palito dhūmaketuḥ /	kūcid jāyate sanayāsu navyaḥ vane tasthau palitaḥ dhūma ketuḥ 
SA_GV01_rvh1-10u-17598	RV_10,004.05c asnātāpo vṛṣabho na pra veti sacetaso yam praṇayanta martāḥ //	a snāta apaḥ vṛṣabhaḥ na pra veti sacetasaḥ yam praṇayanta martāḥ 
SA_GV01_rvh1-10u-17599	RV_10,004.06a tanūtyajeva taskarā vanargū raśanābhir daśabhir abhy adhītām /	tanūtyajā iva taskarāḥ vanargūḥ raśanābhiḥ daśabhiḥ abhī adhītām 
SA_GV01_rvh1-10u-17600	RV_10,004.06c iyaṃ te agne navyasī manīṣā yukṣvā rathaṃ na śucayadbhir aṅgaiḥ //	iyam te agne navyasī manīṣā yukṣvā ratham na śucayadbhiḥ aṅgaiḥ 
SA_GV01_rvh1-10u-17601	RV_10,004.07a brahma ca te jātavedo namaś ceyaṃ ca gīḥ sadam id vardhanī bhūt /	brahma ca te jātavedaḥ namaḥ ca iyam ca gīḥ sadam id vardhanī bhūt 
SA_GV01_rvh1-10u-17602	RV_10,004.07c rakṣā ṇo agne tanayāni tokā rakṣota nas tanvo aprayucchan //	rakṣa naḥ agne tanayāni tokā rakṣa uta naḥ tanvaḥ aprayucchan 
SA_GV01_rvh1-10u-17603	RV_10,005.01a ekaḥ samudro dharuṇo rayīṇām asmad dhṛdo bhūrijanmā vi caṣṭe /	ekaḥ samudraḥ dharuṇaḥ rayīṇām asmat dhṛdaḥ bhūri janmā vi caṣṭe 
SA_GV01_rvh1-10u-17604	RV_10,005.01c siṣakty ūdhar niṇyor upastha utsasya madhye nihitam padaṃ veḥ //	siṣakti ūdhar niṇyoḥ upasthe utsasya madhye nihitam padam veḥ 
SA_GV01_rvh1-10u-17605	RV_10,005.02a samānaṃ nīḷaṃ vṛṣaṇo vasānāḥ saṃ jagmire mahiṣā arvatībhiḥ /	samānam nīḍam vṛṣaṇaḥ vasānāḥ sam jagmire mahiṣāḥ arvatībhiḥ 
SA_GV01_rvh1-10u-17606	RV_10,005.02c ṛtasya padaṃ kavayo ni pānti guhā nāmāni dadhire parāṇi //	ṛtasya padam kavayaḥ ni pānti guhā nāmāni dadhire parāṇi 
SA_GV01_rvh1-10u-17607	RV_10,005.03a ṛtāyinī māyinī saṃ dadhāte mitvā śiśuṃ jajñatur vardhayantī /	ṛtāyinī māyinī sam dadhāte mitvā śiśum jajñatuḥ vardhayantī 
SA_GV01_rvh1-10u-17608	RV_10,005.03c viśvasya nābhiṃ carato dhruvasya kaveś cit tantum manasā viyantaḥ //	viśvasya nābhim carataḥ dhruvasya kaveḥ cit tantum manasā viyantaḥ 
SA_GV01_rvh1-10u-17609	RV_10,005.04a ṛtasya hi vartanayaḥ sujātam iṣo vājāya pradivaḥ sacante /	ṛtasya hi vartanayaḥ su jātam iṣaḥ vājāya pradivaḥ sacante 
SA_GV01_rvh1-10u-17610	RV_10,005.04c adhīvāsaṃ rodasī vāvasāne ghṛtair annair vāvṛdhāte madhūnām //	adhīvāsam rodasī vāvasāne ghṛtaiḥ annaiḥ vāvṛdhāte madhūnām 
SA_GV01_rvh1-10u-17611	RV_10,005.05a sapta svasṝr aruṣīr vāvaśāno vidvān madhva uj jabhārā dṛśe kam /	sapta svasṝḥ aruṣīḥ vāvaśānaḥ vidvān madhvaḥ ud jabhārā dṛśe kam 
SA_GV01_rvh1-10u-17612	RV_10,005.05c antar yeme antarikṣe purājā icchan vavrim avidat pūṣaṇasya //	antar yeme antarikṣe purājāḥ icchan vavrim avidat pūṣaṇasya 
SA_GV01_rvh1-10u-17613	RV_10,005.06a sapta maryādāḥ kavayas tatakṣus tāsām ekām id abhy aṃhuro gāt /	sapta maryādāḥ kavayaḥ tatakṣuḥ tāsām ekām id abhī aṃhuraḥ gāt 
SA_GV01_rvh1-10u-17614	RV_10,005.06c āyor ha skambha upamasya nīḷe pathāṃ visarge dharuṇeṣu tasthau //	āyoḥ ha skambhaḥ upamasya nīḍe pathām visarge dharuṇeṣu tasthau 
SA_GV01_rvh1-10u-17615	RV_10,005.07a asac ca sac ca parame vyoman dakṣasya janmann aditer upasthe /	asat ca sat ca parame vyoman dakṣasya janman aditeḥ upasthe 
SA_GV01_rvh1-10u-17616	RV_10,005.07c agnir ha naḥ prathamajā ṛtasya pūrva āyuni vṛṣabhaś ca dhenuḥ //	agniḥ ha naḥ prathama jāḥ ṛtasya pūrve āyuni vṛṣabhaḥ ca dhenuḥ 
SA_GV01_rvh1-10u-17617	RV_10,006.01a ayaṃ sa yasya śarmann avobhir agner edhate jaritābhiṣṭau /	ayam sa yasya śarman avobhiḥ agneḥ edhate jaritā abhiṣṭau 
SA_GV01_rvh1-10u-17618	RV_10,006.01c jyeṣṭhebhir yo bhānubhir ṛṣūṇām paryeti parivīto vibhāvā //	jyeṣṭhebhiḥ yaḥ bhānubhiḥ ṛṣūṇām paryeti parivītaḥ vibhāvā 
SA_GV01_rvh1-10u-17619	RV_10,006.02a yo bhānubhir vibhāvā vibhāty agnir devebhir ṛtāvājasraḥ /	yaḥ bhānubhiḥ vibhāvā vibhāti agniḥ devebhiḥ ṛtāvā ajasraḥ 
SA_GV01_rvh1-10u-17620	RV_10,006.02c ā yo vivāya sakhyā sakhibhyo 'parihvṛto atyo na saptiḥ //	ā yaḥ vivāya sakhyā sakhibhyaḥ parihvṛtaḥ atyaḥ na saptiḥ 
SA_GV01_rvh1-10u-17621	RV_10,006.03a īśe yo viśvasyā devavīter īśe viśvāyur uṣaso vyuṣṭau /	īśe yaḥ viśvasyāḥ deva vīteḥ īśe viśvāyuḥ uṣasaḥ vyuṣṭau 
SA_GV01_rvh1-10u-17622	RV_10,006.03c ā yasmin manā havīṃṣy agnāv ariṣṭaratha skabhnāti śūṣaiḥ //	ā yasmin manā havīṃṣi agnau ariṣṭa ratha skabhnāti śūṣaiḥ 
SA_GV01_rvh1-10u-17623	RV_10,006.04a śūṣebhir vṛdho juṣāṇo arkair devāṃ acchā raghupatvā jigāti /	śūṣebhiḥ vṛdhaḥ juṣāṇaḥ arkaiḥ devān acchā raghu patvā jigāti 
SA_GV01_rvh1-10u-17624	RV_10,006.04c mandro hotā sa juhvā yajiṣṭhaḥ sammiślo agnir ā jigharti devān //	mandraḥ hotā sa juhvā yajiṣṭhaḥ sammiślaḥ agniḥ ā jigharti devān 
SA_GV01_rvh1-10u-17625	RV_10,006.05a tam usrām indraṃ na rejamānam agniṃ gīrbhir namobhir ā kṛṇudhvam /	tam usrām indram na rejamānam agnim gīrbhiḥ namobhiḥ ā kṛṇudhvam 
SA_GV01_rvh1-10u-17626	RV_10,006.05c ā yaṃ viprāso matibhir gṛṇanti jātavedasaṃ juhvaṃ sahānām //	ā yam viprāsaḥ matibhiḥ gṛṇanti jātavedasam juhvam sahānām 
SA_GV01_rvh1-10u-17627	RV_10,006.06a saṃ yasmin viśvā vasūni jagmur vāje nāśvāḥ saptīvanta evaiḥ /	sam yasmin viśvā vasūni jagmuḥ vāje na aśvāḥ saptīvantaḥ evaiḥ 
SA_GV01_rvh1-10u-17628	RV_10,006.06c asme ūtīr indravātatamā arvācīnā agna ā kṛṇuṣva //	asme ūtīḥ indra vātatamāḥ arvācīnāḥ agne ā kṛṇuṣva 
SA_GV01_rvh1-10u-17629	RV_10,006.07a adhā hy agne mahnā niṣadyā sadyo jajñāno havyo babhūtha /	adhā hi agne mahnā niṣadyā sadyas jajñānaḥ havyaḥ babhūtha 
SA_GV01_rvh1-10u-17630	RV_10,006.07c taṃ te devāso anu ketam āyann adhāvardhanta prathamāsa ūmāḥ //	tam te devāsaḥ anu ketam āyan adha avardhanta prathamāsaḥ ūmāḥ 
SA_GV01_rvh1-10u-17631	RV_10,007.01a svasti no divo agne pṛthivyā viśvāyur dhehi yajathāya deva /	svasti naḥ divaḥ agne pṛthivyāḥ viśvāyuḥ dhehi yajathāya deva 
SA_GV01_rvh1-10u-17632	RV_10,007.01c sacemahi tava dasma praketair uruṣyā ṇa urubhir deva śaṃsaiḥ //	sacemahi tava dasma praketaiḥ uruṣya naḥ urubhiḥ deva śaṃsaiḥ 
SA_GV01_rvh1-10u-17633	RV_10,007.02a imā agne matayas tubhyaṃ jātā gobhir aśvair abhi gṛṇanti rādhaḥ /	imāḥ agne matayaḥ tubhyam jātāḥ gobhiḥ aśvaiḥ abhi gṛṇanti rādhaḥ 
SA_GV01_rvh1-10u-17634	RV_10,007.02c yadā te marto anu bhogam ānaḍ vaso dadhāno matibhiḥ sujāta //	yadā te martaḥ anu bhogam ānaṭ vaso dadhānaḥ matibhiḥ su jāta 
SA_GV01_rvh1-10u-17635	RV_10,007.03a agnim manye pitaram agnim āpim agnim bhrātaraṃ sadam it sakhāyam /	agnim manye pitaram agnim āpim agnim bhrātaram sadam id sakhāyam 
SA_GV01_rvh1-10u-17636	RV_10,007.03c agner anīkam bṛhataḥ saparyaṃ divi śukraṃ yajataṃ sūryasya //	agneḥ anīkam bṛhataḥ saparyam divi śukram yajatam sūryasya 
SA_GV01_rvh1-10u-17637	RV_10,007.04a sidhrā agne dhiyo asme sanutrīr yaṃ trāyase dama ā nityahotā /	sidhrāḥ agne dhiyaḥ asme sanutrīḥ yam trāyase dame ā nitya hotā 
SA_GV01_rvh1-10u-17638	RV_10,007.04c ṛtāvā sa rohidaśvaḥ purukṣur dyubhir asmā ahabhir vāmam astu //	ṛtāvā sa rohit aśvaḥ purukṣuḥ dyubhiḥ asmai ahabhiḥ vāmam astu 
SA_GV01_rvh1-10u-17639	RV_10,007.05a dyubhir hitam mitram iva prayogam pratnam ṛtvijam adhvarasya jāram /	dyubhiḥ hitam mitram iva prayogam pratnam ṛtvijam adhvarasya jāram 
SA_GV01_rvh1-10u-17640	RV_10,007.05c bāhubhyām agnim āyavo 'jananta vikṣu hotāraṃ ny asādayanta //	bāhubhyām agnim āyavaḥ jananta vikṣu hotāram ni asādayanta 
SA_GV01_rvh1-10u-17641	RV_10,007.06a svayaṃ yajasva divi deva devān kiṃ te pākaḥ kṛṇavad apracetāḥ /	svayam yajasva divi deva devān kim te pākaḥ kṛṇavat apracetāḥ 
SA_GV01_rvh1-10u-17642	RV_10,007.06c yathāyaja ṛtubhir deva devān evā yajasva tanvaṃ sujāta //	yathā ayajaḥ ṛtubhiḥ deva devān evā yajasva tanvam su jāta 
SA_GV01_rvh1-10u-17643	RV_10,007.07a bhavā no agne 'vitota gopā bhavā vayaskṛd uta no vayodhāḥ /	bhava naḥ agne vitā uta gopāḥ bhava vayaskṛt uta naḥ vayodhāḥ 
SA_GV01_rvh1-10u-17644	RV_10,007.07c rāsvā ca naḥ sumaho havyadātiṃ trāsvota nas tanvo aprayucchan //	rāsvā ca naḥ su mahas havya dātim trāsvā uta naḥ tanvaḥ aprayucchan 
SA_GV01_rvh1-10u-17645	RV_10,008.01a pra ketunā bṛhatā yāty agnir ā rodasī vṛṣabho roravīti /	pra ketunā bṛhatā yāti agniḥ ā rodasī vṛṣabhaḥ roravīti 
SA_GV01_rvh1-10u-17646	RV_10,008.01c divaś cid antāṃ upamāṃ ud ānaḷ apām upasthe mahiṣo vavardha //	divaḥ cit antām upamām ud ānaṭ apām upasthe mahiṣaḥ vavardha 
SA_GV01_rvh1-10u-17647	RV_10,008.02a mumoda garbho vṛṣabhaḥ kakudmān asremā vatsaḥ śimīvāṃ arāvīt /	mumoda garbhaḥ vṛṣabhaḥ kakudmān asremā vatsaḥ śimīvān arāvīt 
SA_GV01_rvh1-10u-17648	RV_10,008.02c sa devatāty udyatāni kṛṇvan sveṣu kṣayeṣu prathamo jigāti //	sa devatātī udyatāni kṛṇvan sveṣu kṣayeṣu prathamaḥ jigāti 
SA_GV01_rvh1-10u-17649	RV_10,008.03a ā yo mūrdhānam pitror arabdha ny adhvare dadhire sūro arṇaḥ /	ā yaḥ mūrdhānam pitroḥ arabdha ni adhvare dadhire sūraḥ arṇaḥ 
SA_GV01_rvh1-10u-17650	RV_10,008.03c asya patmann aruṣīr aśvabudhnā ṛtasya yonau tanvo juṣanta //	asya patman aruṣīḥ aśva budhnāḥ ṛtasya yonau tanvaḥ juṣanta 
SA_GV01_rvh1-10u-17651	RV_10,008.04a uṣa-uṣo hi vaso agram eṣi tvaṃ yamayor abhavo vibhāvā /	uṣā oṣaḥ hi vaso agram eṣi tvam yamayoḥ abhavaḥ vibhāvā 
SA_GV01_rvh1-10u-17652	RV_10,008.04c ṛtāya sapta dadhiṣe padāni janayan mitraṃ tanve svāyai //	ṛtāya sapta dadhiṣe padāni janayan mitram tanve svāyai 
SA_GV01_rvh1-10u-17653	RV_10,008.05a bhuvaś cakṣur maha ṛtasya gopā bhuvo varuṇo yad ṛtāya veṣi /	bhuvaḥ cakṣuḥ mahaḥ ṛtasya gopāḥ bhuvaḥ varuṇaḥ yat ṛtāya veṣi 
SA_GV01_rvh1-10u-17654	RV_10,008.05c bhuvo apāṃ napāj jātavedo bhuvo dūto yasya havyaṃ jujoṣaḥ //	bhuvaḥ apām napāt jātavedaḥ bhuvaḥ dūtaḥ yasya havyam jujoṣaḥ 
SA_GV01_rvh1-10u-17655	RV_10,008.06a bhuvo yajñasya rajasaś ca netā yatrā niyudbhiḥ sacase śivābhiḥ /	bhuvaḥ yajñasya rajasaḥ ca netā yatrā niyudbhiḥ sacase śivābhiḥ 
SA_GV01_rvh1-10u-17656	RV_10,008.06c divi mūrdhānaṃ dadhiṣe svarṣāṃ jihvām agne cakṛṣe havyavāham //	divi mūrdhānam dadhiṣe svarṣām jihvām agne cakṛṣe havya vāham 
SA_GV01_rvh1-10u-17657	RV_10,008.07a asya tritaḥ kratunā vavre antar icchan dhītim pitur evaiḥ parasya /	asya tritaḥ kratunā vavre antar icchan dhītim pituḥ evaiḥ parasya 
SA_GV01_rvh1-10u-17658	RV_10,008.07c sacasyamānaḥ pitror upasthe jāmi bruvāṇa āyudhāni veti //	sacasyamānaḥ pitroḥ upasthe jāmi bruvāṇaḥ āyudhāni veti 
SA_GV01_rvh1-10u-17659	RV_10,008.08a sa pitryāṇy āyudhāni vidvān indreṣita āptyo abhy ayudhyat /	sa pitryāṇi āyudhāni vidvān indra iṣitaḥ āptyaḥ abhī ayudhyat 
SA_GV01_rvh1-10u-17660	RV_10,008.08c triśīrṣāṇaṃ saptaraśmiṃ jaghanvān tvāṣṭrasya cin niḥ sasṛje trito gāḥ //	tri śīrṣāṇam sapta raśmim jaghanvān tvāṣṭrasya cit niḥ sasṛje tritaḥ gāḥ 
SA_GV01_rvh1-10u-17661	RV_10,008.09a bhūrīd indra udinakṣantam ojo 'vābhinat satpatir manyamānam /	bhūri id indraḥ udinakṣantam ojaḥ vā abhinat satpatiḥ manyamānam 
SA_GV01_rvh1-10u-17662	RV_10,008.09c tvāṣṭrasya cid viśvarūpasya gonām ācakrāṇas trīṇi śīrṣā parā vark //	tvāṣṭrasya cit viśva rūpasya gonām ācakrāṇaḥ trīṇi śīrṣā parā vark 
SA_GV01_rvh1-10u-17663	RV_10,009.01a āpo hi ṣṭhā mayobhuvas tā na ūrje dadhātana /	āpaḥ hi stha mayobhuvaḥ tāḥ naḥ ūrje dadhātana 
SA_GV01_rvh1-10u-17664	RV_10,009.01c mahe raṇāya cakṣase //	mahe raṇāya cakṣase 
SA_GV01_rvh1-10u-17665	RV_10,009.02a yo vaḥ śivatamo rasas tasya bhājayateha naḥ /	yaḥ vaḥ śivatamaḥ rasaḥ tasya bhājayata iha naḥ 
SA_GV01_rvh1-10u-17666	RV_10,009.02c uśatīr iva mātaraḥ //	uśatīḥ iva mātaraḥ 
SA_GV01_rvh1-10u-17667	RV_10,009.03a tasmā araṃ gamāma vo yasya kṣayāya jinvatha /	tasmai aram gamāma vaḥ yasya kṣayāya jinvatha 
SA_GV01_rvh1-10u-17668	RV_10,009.03c āpo janayathā ca naḥ //	āpaḥ janayatha ca naḥ 
SA_GV01_rvh1-10u-17669	RV_10,009.04a śaṃ no devīr abhiṣṭaya āpo bhavantu pītaye /	śam naḥ devīḥ abhiṣṭaye āpaḥ bhavantu pītaye 
SA_GV01_rvh1-10u-17670	RV_10,009.04c śaṃ yor abhi sravantu naḥ //	śam yos abhi sravantu naḥ 
SA_GV01_rvh1-10u-17671	RV_10,009.05a īśānā vāryāṇāṃ kṣayantīś carṣaṇīnām /	īśānāḥ vāryāṇām kṣayantīḥ carṣaṇīnām 
SA_GV01_rvh1-10u-17672	RV_10,009.05c apo yācāmi bheṣajam //	apaḥ yācāmi bheṣajam 
SA_GV01_rvh1-10u-17673	RV_10,009.06a apsu me somo abravīd antar viśvāni bheṣajā /	apsu me somaḥ abravīt antar viśvāni bheṣajā 
SA_GV01_rvh1-10u-17674	RV_10,009.06c agniṃ ca viśvaśambhuvam //	agnim ca viśva śambhuvam 
SA_GV01_rvh1-10u-17675	RV_10,009.07a āpaḥ pṛṇīta bheṣajaṃ varūthaṃ tanve mama /	āpaḥ pṛṇīta bheṣajam varūtham tanve mama 
SA_GV01_rvh1-10u-17676	RV_10,009.07c jyok ca sūryaṃ dṛśe //	jyok ca sūryam dṛśe 
SA_GV01_rvh1-10u-17677	RV_10,009.08a idam āpaḥ pra vahata yat kiṃ ca duritam mayi /	idam āpaḥ pra vahata yat kim ca duritam mayi 
SA_GV01_rvh1-10u-17678	RV_10,009.08c yad vāham abhidudroha yad vā śepa utānṛtam //	yat vā aham abhidudroha yat vā śepe uta anṛtam 
SA_GV01_rvh1-10u-17679	RV_10,009.09a āpo adyānv acāriṣaṃ rasena sam agasmahi /	āpaḥ adya anu acāriṣam rasena sam agasmahi 
SA_GV01_rvh1-10u-17680	RV_10,009.09c payasvān agna ā gahi tam mā saṃ sṛja varcasā //	payasvān agne ā gahi tam mā sam sṛja varcasā 
SA_GV01_rvh1-10u-17681	RV_10,010.01a o cit sakhāyaṃ sakhyā vavṛtyāṃ tiraḥ purū cid arṇavaṃ jaganvān /	ā u cit sakhāyam sakhyā vavṛtyām tiras purū cit arṇavam jaganvān 
SA_GV01_rvh1-10u-17682	RV_10,010.01c pitur napātam ā dadhīta vedhā adhi kṣami prataraṃ dīdhyānaḥ //	pituḥ napātam ā dadhīta vedhāḥ adhi kṣami prataram dīdhyānaḥ 
SA_GV01_rvh1-10u-17683	RV_10,010.02a na te sakhā sakhyaṃ vaṣṭy etat salakṣmā yad viṣurūpā bhavāti /	na te sakhā sakhyam vaṣṭi etat salakṣmā yat viṣurūpā bhavāti 
SA_GV01_rvh1-10u-17684	RV_10,010.02c mahas putrāso asurasya vīrā divo dhartāra urviyā pari khyan //	mahaḥ putrāsaḥ asurasya vīrāḥ divaḥ dhartāraḥ urviyā pari khyan 
SA_GV01_rvh1-10u-17685	RV_10,010.03a uśanti ghā te amṛtāsa etad ekasya cit tyajasam martyasya /	uśanti gha te amṛtāsaḥ etat ekasya cit tyajasam martyasya 
SA_GV01_rvh1-10u-17686	RV_10,010.03c ni te mano manasi dhāyy asme janyuḥ patis tanvam ā viviśyāḥ //	ni te manaḥ manasi dhāyi asme janyuḥ patiḥ tanvam ā viviśyāḥ 
SA_GV01_rvh1-10u-17687	RV_10,010.04a na yat purā cakṛmā kad dha nūnam ṛtā vadanto anṛtaṃ rapema /	na yat purā cakṛma kad ha nūnam ṛtā vadantaḥ anṛtam rapema 
SA_GV01_rvh1-10u-17688	RV_10,010.04c gandharvo apsv apyā ca yoṣā sā no nābhiḥ paramaṃ jāmi tan nau //	gandharvaḥ apsu apyā ca yoṣā sā naḥ nābhiḥ paramam jāmi tat nau 
SA_GV01_rvh1-10u-17689	RV_10,010.05a garbhe nu nau janitā dampatī kar devas tvaṣṭā savitā viśvarūpaḥ /	garbhe nu nau janitā dampatī kaḥ devaḥ tvaṣṭā savitā viśva rūpaḥ 
SA_GV01_rvh1-10u-17690	RV_10,010.05c nakir asya pra minanti vratāni veda nāv asya pṛthivī uta dyauḥ //	nakir asya pra minanti vratāni veda nau asya pṛthivī uta dyauḥ 
SA_GV01_rvh1-10u-17691	RV_10,010.06a ko asya veda prathamasyāhnaḥ ka īṃ dadarśa ka iha pra vocat /	kaḥ asya veda prathamasya ahnaḥ kaḥ īm dadarśa kaḥ iha pra vocat 
SA_GV01_rvh1-10u-17692	RV_10,010.06c bṛhan mitrasya varuṇasya dhāma kad u brava āhano vīcyā nṝn //	bṛhat mitrasya varuṇasya dhāma kad u bravaḥ āhano vīcyā nṝn 
SA_GV01_rvh1-10u-17693	RV_10,010.07a yamasya mā yamyaṃ kāma āgan samāne yonau sahaśeyyāya /	yamasya mā yamyam kāmaḥ āgan samāne yonau sahaśeyyāya 
SA_GV01_rvh1-10u-17694	RV_10,010.07c jāyeva patye tanvaṃ riricyāṃ vi cid vṛheva rathyeva cakrā //	jāyā iva patye tanvam riricyām vi cit vṛheva rathyā iva cakrā 
SA_GV01_rvh1-10u-17695	RV_10,010.08a na tiṣṭhanti na ni miṣanty ete devānāṃ spaśa iha ye caranti /	na tiṣṭhanti na ni miṣanti ete devānām spaśaḥ iha ye caranti 
SA_GV01_rvh1-10u-17696	RV_10,010.08c anyena mad āhano yāhi tūyaṃ tena vi vṛha rathyeva cakrā //	anyena mat āhanaḥ yāhi tūyam tena vi vṛha rathyā iva cakrā 
SA_GV01_rvh1-10u-17697	RV_10,010.09a rātrībhir asmā ahabhir daśasyet sūryasya cakṣur muhur un mimīyāt /	rātrībhiḥ asmai ahabhiḥ daśasyet sūryasya cakṣuḥ muhur ud mimīyāt 
SA_GV01_rvh1-10u-17698	RV_10,010.09c divā pṛthivyā mithunā sabandhū yamīr yamasya bibhṛyād ajāmi //	divā pṛthivyā mithunā sabandhū yamīḥ yamasya bibhṛyāt ajāmi 
SA_GV01_rvh1-10u-17699	RV_10,010.10a ā ghā tā gacchān uttarā yugāni yatra jāmayaḥ kṛṇavann ajāmi /	ā gha tā gacchān uttarā yugāni yatra jāmayaḥ kṛṇavan ajāmi 
SA_GV01_rvh1-10u-17700	RV_10,010.10c upa barbṛhi vṛṣabhāya bāhum anyam icchasva subhage patim mat //	upa barbṛhi vṛṣabhāya bāhum anyam icchasva subhage patim mat 
SA_GV01_rvh1-10u-17701	RV_10,010.11a kim bhrātāsad yad anātham bhavāti kim u svasā yan nirṛtir nigacchāt /	kim bhrātā asat yat anātham bhavāti kim u svasā yat nirṛtiḥ nigacchāt 
SA_GV01_rvh1-10u-17702	RV_10,010.11c kāmamūtā bahv etad rapāmi tanvā me tanvaṃ sam pipṛgdhi //	kāma mūtā bahu etat rapāmi tanvāḥ me tanvam sam pipṛgdhi 
SA_GV01_rvh1-10u-17703	RV_10,010.12a na vā u te tanvā tanvaṃ sam papṛcyām pāpam āhur yaḥ svasāraṃ nigacchāt /	na vai u te tanvā tanvam sam papṛcyām pāpam āhuḥ yaḥ svasāram nigacchāt 
SA_GV01_rvh1-10u-17704	RV_10,010.12c anyena mat pramudaḥ kalpayasva na te bhrātā subhage vaṣṭy etat //	anyena mat pramudaḥ kalpayasva na te bhrātā subhage vaṣṭi etat 
SA_GV01_rvh1-10u-17705	RV_10,010.13a bato batāsi yama naiva te mano hṛdayaṃ cāvidāma /	bataḥ bata asi yama na eva te manaḥ hṛdayam ca avidāma 
SA_GV01_rvh1-10u-17706	RV_10,010.13c anyā kila tvāṃ kakṣyeva yuktam pari ṣvajāte libujeva vṛkṣam //	anyā kila tvām kakṣyā iva yuktam pari svajāte libujā iva vṛkṣam 
SA_GV01_rvh1-10u-17707	RV_10,010.14a anyam ū ṣu tvaṃ yamy anya u tvām pari ṣvajāte libujeva vṛkṣam /	anyam u su tvam yami anyaḥ u tvām pari svajāte libujā iva vṛkṣam 
SA_GV01_rvh1-10u-17708	RV_10,010.14c tasya vā tvam mana icchā sa vā tavādhā kṛṇuṣva saṃvidaṃ subhadrām //	tasya vā tvam manaḥ iccha sa vā tava adha kṛṇuṣva saṃvidam su bhadrām 
SA_GV01_rvh1-10u-17709	RV_10,011.01a vṛṣā vṛṣṇe duduhe dohasā divaḥ payāṃsi yahvo aditer adābhyaḥ /	vṛṣā vṛṣṇe duduhe dohasā divaḥ payāṃsi yahvaḥ aditeḥ adābhyaḥ 
SA_GV01_rvh1-10u-17710	RV_10,011.01c viśvaṃ sa veda varuṇo yathā dhiyā sa yajñiyo yajatu yajñiyāṃ ṛtūn //	viśvam sa veda varuṇaḥ yathā dhiyā sa yajñiyaḥ yajatu yajñiyān ṛtūn 
SA_GV01_rvh1-10u-17711	RV_10,011.02a rapad gandharvīr apyā ca yoṣaṇā nadasya nāde pari pātu me manaḥ /	rapat gandharvīḥ apyā ca yoṣaṇā nadasya nāde pari pātu me manaḥ 
SA_GV01_rvh1-10u-17712	RV_10,011.02c iṣṭasya madhye aditir ni dhātu no bhrātā no jyeṣṭhaḥ prathamo vi vocati //	iṣṭasya madhye aditiḥ ni dhātu naḥ bhrātā naḥ jyeṣṭhaḥ prathamaḥ vi vocati 
SA_GV01_rvh1-10u-17713	RV_10,011.03a so cin nu bhadrā kṣumatī yaśasvaty uṣā uvāsa manave svarvatī /	sā u cit nu bhadrā kṣumatī yaśasvatī uṣāḥ uvāsa manave svarvatī 
SA_GV01_rvh1-10u-17714	RV_10,011.03c yad īm uśantam uśatām anu kratum agniṃ hotāraṃ vidathāya jījanan //	yat īm uśantam uśatām anu kratum agnim hotāram vidathāya jījanan 
SA_GV01_rvh1-10u-17715	RV_10,011.04a adha tyaṃ drapsaṃ vibhvaṃ vicakṣaṇaṃ vir ābharad iṣitaḥ śyeno adhvare /	adha tyam drapsam vibhvam vicakṣaṇam viḥ ābharat iṣitaḥ śyenaḥ adhvare 
SA_GV01_rvh1-10u-17716	RV_10,011.04c yadī viśo vṛṇate dasmam āryā agniṃ hotāram adha dhīr ajāyata //	yadi viśaḥ vṛṇate dasmam āryāḥ agnim hotāram adha dhīḥ ajāyata 
SA_GV01_rvh1-10u-17717	RV_10,011.05a sadāsi raṇvo yavaseva puṣyate hotrābhir agne manuṣaḥ svadhvaraḥ /	sadā asi raṇvaḥ yavasā iva puṣyate hotrābhiḥ agne manuṣaḥ su adhvaraḥ 
SA_GV01_rvh1-10u-17718	RV_10,011.05c viprasya vā yac chaśamāna ukthyaṃ vājaṃ sasavāṃ upayāsi bhūribhiḥ //	viprasya vā yat śaśamānaḥ ukthyam vājam sasavān upayāsi bhūribhiḥ 
SA_GV01_rvh1-10u-17719	RV_10,011.06a ud īraya pitarā jāra ā bhagam iyakṣati haryato hṛtta iṣyati /	ud īraya pitarā jāraḥ ā bhagam iyakṣati haryataḥ hṛttas iṣyati 
SA_GV01_rvh1-10u-17720	RV_10,011.06c vivakti vahniḥ svapasyate makhas taviṣyate asuro vepate matī //	vivakti vahniḥ svapasyate makhaḥ taviṣyate asuraḥ vepate matī 
SA_GV01_rvh1-10u-17721	RV_10,011.07a yas te agne sumatim marto akṣat sahasaḥ sūno ati sa pra śṛṇve /	yaḥ te agne sumatim martaḥ akṣat sahasaḥ sūno ati sa pra śṛṇve 
SA_GV01_rvh1-10u-17722	RV_10,011.07c iṣaṃ dadhāno vahamāno aśvair ā sa dyumāṃ amavān bhūṣati dyūn //	iṣam dadhānaḥ vahamānaḥ aśvaiḥ ā sa dyumān amavān bhūṣati dyūn 
SA_GV01_rvh1-10u-17723	RV_10,011.08a yad agna eṣā samitir bhavāti devī deveṣu yajatā yajatra /	yat agne eṣā samitiḥ bhavāti devī deveṣu yajatā yajatra 
SA_GV01_rvh1-10u-17724	RV_10,011.08c ratnā ca yad vibhajāsi svadhāvo bhāgaṃ no atra vasumantaṃ vītāt //	ratnā ca yat vibhajāsi svadhāvas bhāgam naḥ atra vasumantam vītāt 
SA_GV01_rvh1-10u-17725	RV_10,011.09a śrudhī no agne sadane sadhasthe yukṣvā ratham amṛtasya dravitnum /	śrudhi naḥ agne sadane sadhasthe yukṣva ratham amṛtasya dravitnum 
SA_GV01_rvh1-10u-17726	RV_10,011.09c ā no vaha rodasī devaputre mākir devānām apa bhūr iha syāḥ //	ā naḥ vaha rodasī deva putre mākir devānām apa bhūḥ iha syāḥ 
SA_GV01_rvh1-10u-17727	RV_10,012.01a dyāvā ha kṣāmā prathame ṛtenābhiśrāve bhavataḥ satyavācā /	dyāvā ha kṣāmā prathame ṛtena abhiśrāve bhavataḥ satya vācā 
SA_GV01_rvh1-10u-17728	RV_10,012.01c devo yan martān yajathāya kṛṇvan sīdad dhotā pratyaṅ svam asuṃ yan //	devaḥ yat martān yajathāya kṛṇvan sīdat hotā pratyaṅ svam asum yan 
SA_GV01_rvh1-10u-17729	RV_10,012.02a devo devān paribhūr ṛtena vahā no havyam prathamaś cikitvān /	devaḥ devān paribhūḥ ṛtena vaha naḥ havyam prathamaḥ cikitvān 
SA_GV01_rvh1-10u-17730	RV_10,012.02c dhūmaketuḥ samidhā bhāṛjīko mandro hotā nityo vācā yajīyān //	dhūma ketuḥ samidhā bhāṛjīkaḥ mandraḥ hotā nityaḥ vācā yajīyān 
SA_GV01_rvh1-10u-17731	RV_10,012.03a svāvṛg devasyāmṛtaṃ yadī gor ato jātāso dhārayanta urvī /	svāvṛj devasya amṛtam yadi goḥ atas jātāsaḥ dhārayante urvī 
SA_GV01_rvh1-10u-17732	RV_10,012.03c viśve devā anu tat te yajur gur duhe yad enī divyaṃ ghṛtaṃ vāḥ //	viśve devāḥ anu tat te yajuḥ guḥ duhe yat enī divyam ghṛtam vār 
SA_GV01_rvh1-10u-17733	RV_10,012.04a arcāmi vāṃ vardhāyāpo ghṛtasnū dyāvābhūmī śṛṇutaṃ rodasī me /	arcāmi vām vardhāya apaḥ ghṛtasnū dyāvābhūmī śṛṇutam rodasī me 
SA_GV01_rvh1-10u-17734	RV_10,012.04c ahā yad dyāvo 'sunītim ayan madhvā no atra pitarā śiśītām //	ahā yat dyāvaḥ sunītim ayan madhvā naḥ atra pitarā śiśītām 
SA_GV01_rvh1-10u-17735	RV_10,012.05a kiṃ svin no rājā jagṛhe kad asyāti vrataṃ cakṛmā ko vi veda /	kim svid naḥ rājā jagṛhe kad asya ati vratam cakṛma kaḥ vi veda 
SA_GV01_rvh1-10u-17736	RV_10,012.05c mitraś cid dhi ṣmā juhurāṇo devāñ chloko na yātām api vājo asti //	mitraḥ cit hi sma juhurāṇaḥ devām ślokaḥ na yātām api vājaḥ asti 
SA_GV01_rvh1-10u-17737	RV_10,012.06a durmantv atrāmṛtasya nāma salakṣmā yad viṣurūpā bhavāti /	durmantu atra amṛtasya nāma salakṣmā yat viṣurūpā bhavāti 
SA_GV01_rvh1-10u-17738	RV_10,012.06c yamasya yo manavate sumantv agne tam ṛṣva pāhy aprayucchan //	yamasya yaḥ manavate sumantu agne tam ṛṣva pāhi aprayucchan 
SA_GV01_rvh1-10u-17739	RV_10,012.07a yasmin devā vidathe mādayante vivasvataḥ sadane dhārayante /	yasmin devāḥ vidathe mādayante vivasvataḥ sadane dhārayante 
SA_GV01_rvh1-10u-17740	RV_10,012.07c sūrye jyotir adadhur māsy aktūn pari dyotaniṃ carato ajasrā //	sūrye jyotiḥ adadhuḥ māsi aktūn pari dyotanim carataḥ ajasrā 
SA_GV01_rvh1-10u-17741	RV_10,012.08a yasmin devā manmani saṃcaranty apīcye na vayam asya vidma /	yasmin devāḥ manmani saṃcaranti apīcye na vayam asya vidma 
SA_GV01_rvh1-10u-17742	RV_10,012.08c mitro no atrāditir anāgān savitā devo varuṇāya vocat //	mitraḥ naḥ atra aditiḥ anāgān savitā devaḥ varuṇāya vocat 
SA_GV01_rvh1-10u-17743	RV_10,012.09a śrudhī no agne sadane sadhasthe yukṣvā ratham amṛtasya dravitnum /	śrudhi naḥ agne sadane sadhasthe yukṣva ratham amṛtasya dravitnum 
SA_GV01_rvh1-10u-17744	RV_10,012.09c ā no vaha rodasī devaputre mākir devānām apa bhūr iha syāḥ //	ā naḥ vaha rodasī deva putre mākir devānām apa bhūḥ iha syāḥ 
SA_GV01_rvh1-10u-17745	RV_10,013.01a yuje vām brahma pūrvyaṃ namobhir vi śloka etu pathyeva sūreḥ /	yuje vām brahma pūrvyam namobhiḥ vi ślokaḥ etu pathyā iva sūreḥ 
SA_GV01_rvh1-10u-17746	RV_10,013.01c śṛṇvantu viśve amṛtasya putrā ā ye dhāmāni divyāni tasthuḥ //	śṛṇvantu viśve amṛtasya putrāḥ ā ye dhāmāni divyāni tasthuḥ 
SA_GV01_rvh1-10u-17747	RV_10,013.02a yame iva yatamāne yad aitam pra vām bharan mānuṣā devayantaḥ /	yame iva yatamāne yat aitam pra vām bharan mānuṣāḥ devayantaḥ 
SA_GV01_rvh1-10u-17748	RV_10,013.02c ā sīdataṃ svam u lokaṃ vidāne svāsasthe bhavatam indave naḥ //	ā sīdatam svam u lokam vidāne svāsasthe bhavatam indave naḥ 
SA_GV01_rvh1-10u-17749	RV_10,013.03a pañca padāni rupo anv arohaṃ catuṣpadīm anv emi vratena /	pañca padāni rupaḥ anu aroham catuṣpadīm anu emi vratena 
SA_GV01_rvh1-10u-17750	RV_10,013.03c akṣareṇa prati mima etām ṛtasya nābhāv adhi sam punāmi //	akṣareṇa prati mime etām ṛtasya nābhau adhi sam punāmi 
SA_GV01_rvh1-10u-17751	RV_10,013.04a devebhyaḥ kam avṛṇīta mṛtyum prajāyai kam amṛtaṃ nāvṛṇīta /	devebhyaḥ kam avṛṇīta mṛtyum prajāyai kam amṛtam na avṛṇīta 
SA_GV01_rvh1-10u-17752	RV_10,013.04c bṛhaspatiṃ yajñam akṛṇvata ṛṣim priyāṃ yamas tanvam prārirecīt //	bṛhaspatim yajñam akṛṇvata ṛṣim priyām yamaḥ tanvam prārirecīt 
SA_GV01_rvh1-10u-17753	RV_10,013.05a sapta kṣaranti śiśave marutvate pitre putrāso apy avīvatann ṛtam /	sapta kṣaranti śiśave marutvate pitre putrāsaḥ api avīvatan ṛtam 
SA_GV01_rvh1-10u-17754	RV_10,013.05c ubhe id asyobhayasya rājata ubhe yatete ubhayasya puṣyataḥ //	ubhe id asya ubhayasya rājataḥ ubhe yatete ubhayasya puṣyataḥ 
SA_GV01_rvh1-10u-17755	RV_10,014.01a pareyivāṃsam pravato mahīr anu bahubhyaḥ panthām anupaspaśānam /	pareyivāṃsam pravataḥ mahīḥ anu bahubhyaḥ panthām anupaspaśānam 
SA_GV01_rvh1-10u-17756	RV_10,014.01c vaivasvataṃ saṃgamanaṃ janānāṃ yamaṃ rājānaṃ haviṣā duvasya //	vaivasvatam saṃgamanam janānām yamam rājānam haviṣā duvasya 
SA_GV01_rvh1-10u-17757	RV_10,014.02a yamo no gātum prathamo viveda naiṣā gavyūtir apabhartavā u /	yamaḥ naḥ gātum prathamaḥ viveda na eṣā gavyūtiḥ apabhartavai u 
SA_GV01_rvh1-10u-17758	RV_10,014.02c yatrā naḥ pūrve pitaraḥ pareyur enā jajñānāḥ pathyā anu svāḥ //	yatra naḥ pūrve pitaraḥ pareyuḥ enāḥ jajñānāḥ pathyāḥ anu svāḥ 
SA_GV01_rvh1-10u-17759	RV_10,014.03a mātalī kavyair yamo aṅgirobhir bṛhaspatir ṛkvabhir vāvṛdhānaḥ /	mātalī kavyaiḥ yamaḥ aṅgirobhiḥ bṛhaspatiḥ ṛkvabhiḥ vāvṛdhānaḥ 
SA_GV01_rvh1-10u-17760	RV_10,014.03c yāṃś ca devā vāvṛdhur ye ca devān svāhānye svadhayānye madanti //	yān ca devāḥ vāvṛdhuḥ ye ca devān svāhā anye svadhayā anye madanti 
SA_GV01_rvh1-10u-17761	RV_10,014.04a imaṃ yama prastaram ā hi sīdāṅgirobhiḥ pitṛbhiḥ saṃvidānaḥ /	imam yama prastaram ā hi sīda aṅgirobhiḥ pitṛbhiḥ saṃvidānaḥ 
SA_GV01_rvh1-10u-17762	RV_10,014.04c ā tvā mantrāḥ kaviśastā vahantv enā rājan haviṣā mādayasva //	ā tvā mantrāḥ kavi śastāḥ vahantu enā rājan haviṣā mādayasva 
SA_GV01_rvh1-10u-17763	RV_10,014.05a aṅgirobhir ā gahi yajñiyebhir yama vairūpair iha mādayasva /	aṅgirobhiḥ ā gahi yajñiyebhiḥ yama vairūpaiḥ iha mādayasva 
SA_GV01_rvh1-10u-17764	RV_10,014.05c vivasvantaṃ huve yaḥ pitā te 'smin yajñe barhiṣy ā niṣadya //	vivasvantam huve yaḥ pitā te smin yajñe barhiṣi ā niṣadya 
SA_GV01_rvh1-10u-17765	RV_10,014.06a aṅgiraso naḥ pitaro navagvā atharvāṇo bhṛgavaḥ somyāsaḥ /	aṅgirasaḥ naḥ pitaraḥ navagvāḥ atharvāṇaḥ bhṛgavaḥ somyāsaḥ 
SA_GV01_rvh1-10u-17766	RV_10,014.06c teṣāṃ vayaṃ sumatau yajñiyānām api bhadre saumanase syāma //	teṣām vayam sumatau yajñiyānām api bhadre saumanase syāma 
SA_GV01_rvh1-10u-17767	RV_10,014.07a prehi prehi pathibhiḥ pūrvyebhir yatrā naḥ pūrve pitaraḥ pareyuḥ /	prehi prehi pathibhiḥ pūrvyebhiḥ yatrā naḥ pūrve pitaraḥ pareyuḥ 
SA_GV01_rvh1-10u-17768	RV_10,014.07c ubhā rājānā svadhayā madantā yamam paśyāsi varuṇaṃ ca devam //	ubhā rājānā svadhayā madantā yamam paśyāsi varuṇam ca devam 
SA_GV01_rvh1-10u-17769	RV_10,014.08a saṃ gacchasva pitṛbhiḥ saṃ yameneṣṭāpūrtena parame vyoman /	sam gacchasva pitṛbhiḥ sam yamena iṣṭāpūrtena parame vyoman 
SA_GV01_rvh1-10u-17770	RV_10,014.08c hitvāyāvadyam punar astam ehi saṃ gacchasva tanvā suvarcāḥ //	hitvā ayāvadyam punar astam ehi sam gacchasva tanvā su varcāḥ 
SA_GV01_rvh1-10u-17771	RV_10,014.09a apeta vīta vi ca sarpatāto 'smā etam pitaro lokam akran /	apeta vīta vi ca sarpata atas sma etam pitaraḥ lokam akran 
SA_GV01_rvh1-10u-17772	RV_10,014.09c ahobhir adbhir aktubhir vyaktaṃ yamo dadāty avasānam asmai //	ahobhiḥ adbhiḥ aktubhiḥ vyaktam yamaḥ dadāti avasānam asmai 
SA_GV01_rvh1-10u-17773	RV_10,014.10a ati drava sārameyau śvānau caturakṣau śabalau sādhunā pathā /	ati drava sārameyau śvānau catur akṣau śabalau sādhunā pathā 
SA_GV01_rvh1-10u-17774	RV_10,014.10c athā pitṝn suvidatrāṃ upehi yamena ye sadhamādam madanti //	athā pitṝn suvidatrām upehi yamena ye sadhamādam madanti 
SA_GV01_rvh1-10u-17775	RV_10,014.11a yau te śvānau yama rakṣitārau caturakṣau pathirakṣī nṛcakṣasau /	yau te śvānau yama rakṣitārau catur akṣau pathirakṣī nṛ cakṣasau 
SA_GV01_rvh1-10u-17776	RV_10,014.11c tābhyām enam pari dehi rājan svasti cāsmā anamīvaṃ ca dhehi //	tābhyām enam pari dehi rājan svasti ca asmai anamīvam ca dhehi 
SA_GV01_rvh1-10u-17777	RV_10,014.12a urūṇasāv asutṛpā udumbalau yamasya dūtau carato janāṃ anu /	uru nasau asu tṛpau udumbalau yamasya dūtau carataḥ janān anu 
SA_GV01_rvh1-10u-17778	RV_10,014.12c tāv asmabhyaṃ dṛśaye sūryāya punar dātām asum adyeha bhadram //	tau asmabhyam dṛśaye sūryāya punar dātām asum adyā iha bhadram 
SA_GV01_rvh1-10u-17779	RV_10,014.13a yamāya somaṃ sunuta yamāya juhutā haviḥ /	yamāya somam sunuta yamāya juhuta haviḥ 
SA_GV01_rvh1-10u-17780	RV_10,014.13c yamaṃ ha yajño gacchaty agnidūto araṅkṛtaḥ //	yamam ha yajñaḥ gacchati agni dūtaḥ araṅkṛtaḥ 
SA_GV01_rvh1-10u-17781	RV_10,014.14a yamāya ghṛtavad dhavir juhota pra ca tiṣṭhata /	yamāya ghṛtavat haviḥ juhota pra ca tiṣṭhata 
SA_GV01_rvh1-10u-17782	RV_10,014.14c sa no deveṣv ā yamad dīrgham āyuḥ pra jīvase //	sa naḥ deveṣu ā yamat dīrgham āyuḥ pra jīvase 
SA_GV01_rvh1-10u-17783	RV_10,014.15a yamāya madhumattamaṃ rājñe havyaṃ juhotana /	yamāya madhumattamam rājñe havyam juhotana 
SA_GV01_rvh1-10u-17784	RV_10,014.15c idaṃ nama ṛṣibhyaḥ pūrvajebhyaḥ pūrvebhyaḥ pathikṛdbhyaḥ //	idam namaḥ ṛṣibhyaḥ pūrva jebhyaḥ pūrvebhyaḥ pathikṛdbhyaḥ 
SA_GV01_rvh1-10u-17785	RV_10,014.16a trikadrukebhiḥ patati ṣaḷ urvīr ekam id bṛhat /	trikadrukebhiḥ patati ṣaḍ urvīḥ ekam id bṛhat 
SA_GV01_rvh1-10u-17786	RV_10,014.16c triṣṭub gāyatrī chandāṃsi sarvā tā yama āhitā //	triṣṭubh gāyatrī chandāṃsi sarvā tā yame āhitā 
SA_GV01_rvh1-10u-17787	RV_10,015.01a ud īratām avara ut parāsa un madhyamāḥ pitaraḥ somyāsaḥ /	ud īratām avare ud parāsaḥ ud madhyamāḥ pitaraḥ somyāsaḥ 
SA_GV01_rvh1-10u-17788	RV_10,015.01c asuṃ ya īyur avṛkā ṛtajñās te no 'vantu pitaro haveṣu //	asum ye īyuḥ avṛkāḥ ṛta jñāḥ te naḥ vantu pitaraḥ haveṣu 
SA_GV01_rvh1-10u-17789	RV_10,015.02a idam pitṛbhyo namo astv adya ye pūrvāso ya uparāsa īyuḥ /	idam pitṛbhyaḥ namaḥ astu adya ye pūrvāsaḥ ye uparāsaḥ īyuḥ 
SA_GV01_rvh1-10u-17790	RV_10,015.02c ye pārthive rajasy ā niṣattā ye vā nūnaṃ suvṛjanāsu vikṣu //	ye pārthive rajasi ā niṣattāḥ ye vā nūnam su vṛjanāsu vikṣu 
SA_GV01_rvh1-10u-17791	RV_10,015.03a āham pitṝn suvidatrāṃ avitsi napātaṃ ca vikramaṇaṃ ca viṣṇoḥ /	ā aham pitṝn suvidatrām avitsi napātam ca vikramaṇam ca viṣṇoḥ 
SA_GV01_rvh1-10u-17792	RV_10,015.03c barhiṣado ye svadhayā sutasya bhajanta pitvas ta ihāgamiṣṭhāḥ //	barhiṣadaḥ ye svadhayā sutasya bhajanta pitvaḥ te iha āgamiṣṭhāḥ 
SA_GV01_rvh1-10u-17793	RV_10,015.04a barhiṣadaḥ pitara ūty arvāg imā vo havyā cakṛmā juṣadhvam /	barhiṣadaḥ pitaraḥ ūtī arvāk imā vaḥ havyā cakṛma juṣadhvam 
SA_GV01_rvh1-10u-17794	RV_10,015.04c ta ā gatāvasā śantamenāthā naḥ śaṃ yor arapo dadhāta //	te ā gata avasā śantamena athā naḥ śam yos arapaḥ dadhāta 
SA_GV01_rvh1-10u-17795	RV_10,015.05a upahūtāḥ pitaraḥ somyāso barhiṣyeṣu nidhiṣu priyeṣu /	upahūtāḥ pitaraḥ somyāsaḥ barhiṣyeṣu nidhiṣu priyeṣu 
SA_GV01_rvh1-10u-17796	RV_10,015.05c ta ā gamantu ta iha śruvantv adhi bruvantu te 'vantv asmān //	te ā gamantu te iha śruvantu adhi bruvantu te vantu asmān 
SA_GV01_rvh1-10u-17797	RV_10,015.06a ācyā jānu dakṣiṇato niṣadyemaṃ yajñam abhi gṛṇīta viśve /	ācya jānu dakṣiṇatas niṣadya imam yajñam abhi gṛṇīta viśve 
SA_GV01_rvh1-10u-17798	RV_10,015.06c mā hiṃsiṣṭa pitaraḥ kena cin no yad va āgaḥ puruṣatā karāma //	mā hiṃsiṣṭa pitaraḥ kena cit naḥ yat vaḥ āgaḥ puruṣa tā karāma 
SA_GV01_rvh1-10u-17799	RV_10,015.07a āsīnāso aruṇīnām upasthe rayiṃ dhatta dāśuṣe martyāya /	āsīnāsaḥ aruṇīnām upasthe rayim dhatta dāśuṣe martyāya 
SA_GV01_rvh1-10u-17800	RV_10,015.07c putrebhyaḥ pitaras tasya vasvaḥ pra yacchata ta ihorjaṃ dadhāta //	putrebhyaḥ pitaraḥ tasya vasvaḥ pra yacchata te iha ūrjam dadhāta 
SA_GV01_rvh1-10u-17801	RV_10,015.08a ye naḥ pūrve pitaraḥ somyāso 'nūhire somapīthaṃ vasiṣṭhāḥ /	ye naḥ pūrve pitaraḥ somyāsaḥ nūhire soma pītham vasiṣṭhāḥ 
SA_GV01_rvh1-10u-17802	RV_10,015.08c tebhir yamaḥ saṃrarāṇo havīṃṣy uśann uśadbhiḥ pratikāmam attu //	tebhiḥ yamaḥ saṃrarāṇaḥ havīṃṣi uśan uśadbhiḥ pratikāmam attu 
SA_GV01_rvh1-10u-17803	RV_10,015.09a ye tātṛṣur devatrā jehamānā hotrāvida stomataṣṭāso arkaiḥ /	ye tātṛṣuḥ devatrā jehamānāḥ hotrā vidaḥ stoma taṣṭāsaḥ arkaiḥ 
SA_GV01_rvh1-10u-17804	RV_10,015.09c āgne yāhi suvidatrebhir arvāṅ satyaiḥ kavyaiḥ pitṛbhir gharmasadbhiḥ //	ā agne yāhi suvidatrebhiḥ arvāṅ satyaiḥ kavyaiḥ pitṛbhiḥ gharma sadbhiḥ 
SA_GV01_rvh1-10u-17805	RV_10,015.10a ye satyāso havirado haviṣpā indreṇa devaiḥ sarathaṃ dadhānāḥ /	ye satyāsaḥ haviḥ adaḥ haviṣpāḥ indreṇa devaiḥ sa ratham dadhānāḥ 
SA_GV01_rvh1-10u-17806	RV_10,015.10c āgne yāhi sahasraṃ devavandaiḥ paraiḥ pūrvaiḥ pitṛbhir gharmasadbhiḥ //	ā agne yāhi sahasram deva vandaiḥ paraiḥ pūrvaiḥ pitṛbhiḥ gharma sadbhiḥ 
SA_GV01_rvh1-10u-17807	RV_10,015.11a agniṣvāttāḥ pitara eha gacchata sadaḥ-sadaḥ sadata supraṇītayaḥ /	agniṣvāttāḥ pitaraḥ ā iha gacchata sadaḥ sadaḥ sadata su praṇītayaḥ 
SA_GV01_rvh1-10u-17808	RV_10,015.11c attā havīṃṣi prayatāni barhiṣy athā rayiṃ sarvavīraṃ dadhātana //	atta havīṃṣi prayatāni barhiṣi athā rayim sarva vīram dadhātana 
SA_GV01_rvh1-10u-17809	RV_10,015.12a tvam agna īḷito jātavedo 'vāḍ ḍhavyāni surabhīṇi kṛtvī /	tvam agne īḍitaḥ jātavedaḥ vār havyāni surabhīṇi kṛtvī 
SA_GV01_rvh1-10u-17810	RV_10,015.12c prādāḥ pitṛbhyaḥ svadhayā te akṣann addhi tvaṃ deva prayatā havīṃṣi //	prādāḥ pitṛbhyaḥ svadhayā te akṣan addhi tvam deva prayatā havīṃṣi 
SA_GV01_rvh1-10u-17811	RV_10,015.13a ye ceha pitaro ye ca neha yāṃś ca vidma yāṃ u ca na pravidma /	ye ca iha pitaraḥ ye ca na iha yān ca vidma yān u ca na pravidma 
SA_GV01_rvh1-10u-17812	RV_10,015.13c tvaṃ vettha yati te jātavedaḥ svadhābhir yajñaṃ sukṛtaṃ juṣasva //	tvam vettha yati te jātavedaḥ svadhābhiḥ yajñam su kṛtam juṣasva 
SA_GV01_rvh1-10u-17813	RV_10,015.14a ye agnidagdhā ye anagnidagdhā madhye divaḥ svadhayā mādayante /	ye agni dagdhāḥ ye an agni dagdhāḥ madhye divaḥ svadhayā mādayante 
SA_GV01_rvh1-10u-17814	RV_10,015.14c tebhiḥ svarāḷ asunītim etāṃ yathāvaśaṃ tanvaṃ kalpayasva //	tebhiḥ svarāj asu nītim etām yathāvaśam tanvam kalpayasva 
SA_GV01_rvh1-10u-17815	RV_10,016.01a mainam agne vi daho mābhi śoco māsya tvacaṃ cikṣipo mā śarīram /	mā enam agne vi dahaḥ mā abhi śocaḥ mā asya tvacam cikṣipaḥ mā śarīram 
SA_GV01_rvh1-10u-17816	RV_10,016.01c yadā śṛtaṃ kṛṇavo jātavedo 'them enam pra hiṇutāt pitṛbhyaḥ //	yadā śṛtam kṛṇavaḥ jātavedaḥ thā īm enam pra hiṇutāt pitṛbhyaḥ 
SA_GV01_rvh1-10u-17817	RV_10,016.02a śṛtaṃ yadā karasi jātavedo 'them enam pari dattāt pitṛbhyaḥ /	śṛtam yadā karasi jātavedaḥ thā īm enam pari dattāt pitṛbhyaḥ 
SA_GV01_rvh1-10u-17818	RV_10,016.02c yadā gacchāty asunītim etām athā devānāṃ vaśanīr bhavāti //	yadā gacchāti asunītim etām athā devānām vaśanīḥ bhavāti 
SA_GV01_rvh1-10u-17819	RV_10,016.03a sūryaṃ cakṣur gacchatu vātam ātmā dyāṃ ca gaccha pṛthivīṃ ca dharmaṇā /	sūryam cakṣuḥ gacchatu vātam ātmā dyām ca gaccha pṛthivīm ca dharmaṇā 
SA_GV01_rvh1-10u-17820	RV_10,016.03c apo vā gaccha yadi tatra te hitam oṣadhīṣu prati tiṣṭhā śarīraiḥ //	apaḥ vā gaccha yadi tatra te hitam oṣadhīṣu prati tiṣṭha śarīraiḥ 
SA_GV01_rvh1-10u-17821	RV_10,016.04a ajo bhāgas tapasā taṃ tapasva taṃ te śocis tapatu taṃ te arciḥ /	ajaḥ bhāgaḥ tapasā tam tapasva tam te śociḥ tapatu tam te arciḥ 
SA_GV01_rvh1-10u-17822	RV_10,016.04c yās te śivās tanvo jātavedas tābhir vahainaṃ sukṛtām u lokam //	yāḥ te śivāḥ tanvaḥ jātavedaḥ tābhiḥ vaha enam su kṛtām u lokam 
SA_GV01_rvh1-10u-17823	RV_10,016.05a ava sṛja punar agne pitṛbhyo yas ta āhutaś carati svadhābhiḥ /	ava sṛja punar agne pitṛbhyaḥ yaḥ te āhutaḥ carati svadhābhiḥ 
SA_GV01_rvh1-10u-17824	RV_10,016.05c āyur vasāna upa vetu śeṣaḥ saṃ gacchatāṃ tanvā jātavedaḥ //	āyuḥ vasānaḥ upa vetu śeṣaḥ sam gacchatām tanvā jātavedaḥ 
SA_GV01_rvh1-10u-17825	RV_10,016.06a yat te kṛṣṇaḥ śakuna ātutoda pipīlaḥ sarpa uta vā śvāpadaḥ /	yat te kṛṣṇaḥ śakunaḥ ātutoda pipīlaḥ sarpaḥ uta vā śvāpadaḥ 
SA_GV01_rvh1-10u-17826	RV_10,016.06c agniṣ ṭad viśvād agadaṃ kṛṇotu somaś ca yo brāhmaṇāṃ āviveśa //	agniḥ tat viśvāt agadam kṛṇotu somaḥ ca yaḥ brāhmaṇān āviveśa 
SA_GV01_rvh1-10u-17827	RV_10,016.07a agner varma pari gobhir vyayasva sam prorṇuṣva pīvasā medasā ca /	agneḥ varma pari gobhiḥ vyayasva sam pra ūrṇuṣva pīvasā medasā ca 
SA_GV01_rvh1-10u-17828	RV_10,016.07c net tvā dhṛṣṇur harasā jarhṛṣāṇo dadhṛg vidhakṣyan paryaṅkhayāte //	na id tvā dhṛṣṇuḥ harasā jarhṛṣāṇaḥ dadhṛṣ vidhakṣyan paryaṅkhayāte 
SA_GV01_rvh1-10u-17829	RV_10,016.08a imam agne camasam mā vi jihvaraḥ priyo devānām uta somyānām /	imam agne camasam mā vi jihvaraḥ priyaḥ devānām uta somyānām 
SA_GV01_rvh1-10u-17830	RV_10,016.08c eṣa yaś camaso devapānas tasmin devā amṛtā mādayante //	eṣa yaḥ camasaḥ deva pānaḥ tasmin devāḥ amṛtāḥ mādayante 
SA_GV01_rvh1-10u-17831	RV_10,016.09a kravyādam agnim pra hiṇomi dūraṃ yamarājño gacchatu ripravāhaḥ /	kravya adam agnim pra hiṇomi dūram yama rājñaḥ gacchatu ripra vāhaḥ 
SA_GV01_rvh1-10u-17832	RV_10,016.09c ihaivāyam itaro jātavedā devebhyo havyaṃ vahatu prajānan //	iha eva ayam itaraḥ jātavedāḥ devebhyaḥ havyam vahatu prajānan 
SA_GV01_rvh1-10u-17833	RV_10,016.10a yo agniḥ kravyāt praviveśa vo gṛham imam paśyann itaraṃ jātavedasam /	yaḥ agniḥ kravyād praviveśa vaḥ gṛham imam paśyan itaram jātavedasam 
SA_GV01_rvh1-10u-17834	RV_10,016.10c taṃ harāmi pitṛyajñāya devaṃ sa gharmam invāt parame sadhasthe //	tam harāmi pitṛ yajñāya devam sa gharmam invāt parame sadhasthe 
SA_GV01_rvh1-10u-17835	RV_10,016.11a yo agniḥ kravyavāhanaḥ pitṝn yakṣad ṛtāvṛdhaḥ /	yaḥ agniḥ kravya vāhanaḥ pitṝn yakṣat ṛtāvṛdhaḥ 
SA_GV01_rvh1-10u-17836	RV_10,016.11c pred u havyāni vocati devebhyaś ca pitṛbhya ā //	pra id u havyāni vocati devebhyaḥ ca pitṛbhyaḥ ā 
SA_GV01_rvh1-10u-17837	RV_10,016.12a uśantas tvā ni dhīmahy uśantaḥ sam idhīmahi /	uśantaḥ tvā ni dhīmahi uśantaḥ sam idhīmahi 
SA_GV01_rvh1-10u-17838	RV_10,016.12c uśann uśata ā vaha pitṝn haviṣe attave //	uśan uśataḥ ā vaha pitṝn haviṣe attave 
SA_GV01_rvh1-10u-17839	RV_10,016.13a yaṃ tvam agne samadahas tam u nir vāpayā punaḥ /	yam tvam agne samadahaḥ tam u niḥ vāpaya punar 
SA_GV01_rvh1-10u-17840	RV_10,016.13c kiyāmbv atra rohatu pākadūrvā vyalkaśā //	kiyāmbu atra rohatu pākadūrvā vyalkaśā 
SA_GV01_rvh1-10u-17841	RV_10,016.14a śītike śītikāvati hlādike hlādikāvati /	śītike śītikāvati hlādike hlādikāvati 
SA_GV01_rvh1-10u-17842	RV_10,016.14c maṇḍūkyā su saṃ gama imaṃ sv agniṃ harṣaya //	maṇḍūkyā su sam gamaḥ imam su agnim harṣaya 
SA_GV01_rvh1-10u-17843	RV_10,017.01a tvaṣṭā duhitre vahatuṃ kṛṇotītīdaṃ viśvam bhuvanaṃ sam eti /	tvaṣṭā duhitre vahatum kṛṇoti iti idam viśvam bhuvanam sam eti 
SA_GV01_rvh1-10u-17844	RV_10,017.01c yamasya mātā paryuhyamānā maho jāyā vivasvato nanāśa //	yamasya mātā paryuhyamānā mahaḥ jāyā vivasvataḥ nanāśa 
SA_GV01_rvh1-10u-17845	RV_10,017.02a apāgūhann amṛtām martyebhyaḥ kṛtvī savarṇām adadur vivasvate /	apāgūhan amṛtām martyebhyaḥ kṛtvī savarṇām adaduḥ vivasvate 
SA_GV01_rvh1-10u-17846	RV_10,017.02c utāśvināv abharad yat tad āsīd ajahād u dvā mithunā saraṇyūḥ //	uta aśvinau abharat yat tat āsīt ajahāt u dvā mithunā saraṇyūḥ 
SA_GV01_rvh1-10u-17847	RV_10,017.03a pūṣā tvetaś cyāvayatu pra vidvān anaṣṭapaśur bhuvanasya gopāḥ /	pūṣā tvā itas cyāvayatu pra vidvān a naṣṭa paśuḥ bhuvanasya gopāḥ 
SA_GV01_rvh1-10u-17848	RV_10,017.03c sa tvaitebhyaḥ pari dadat pitṛbhyo 'gnir devebhyaḥ suvidatriyebhyaḥ //	sa tvā etebhyaḥ pari dadat pitṛbhyaḥ gniḥ devebhyaḥ suvidatriyebhyaḥ 
SA_GV01_rvh1-10u-17849	RV_10,017.04a āyur viśvāyuḥ pari pāsati tvā pūṣā tvā pātu prapathe purastāt /	āyuḥ viśvāyuḥ pari pāsati tvā pūṣā tvā pātu prapathe purastāt 
SA_GV01_rvh1-10u-17850	RV_10,017.04c yatrāsate sukṛto yatra te yayus tatra tvā devaḥ savitā dadhātu //	yatra āsate su kṛtaḥ yatra te yayuḥ tatra tvā devaḥ savitā dadhātu 
SA_GV01_rvh1-10u-17851	RV_10,017.05a pūṣemā āśā anu veda sarvāḥ so asmāṃ abhayatamena neṣat /	pūṣā imāḥ āśāḥ anu veda sarvāḥ saḥ asmām abhayatamena neṣat 
SA_GV01_rvh1-10u-17852	RV_10,017.05c svastidā āghṛṇiḥ sarvavīro 'prayucchan pura etu prajānan //	svasti dāḥ āghṛṇiḥ sarva vīraḥ prayucchan puras etu prajānan 
SA_GV01_rvh1-10u-17853	RV_10,017.06a prapathe pathām ajaniṣṭa pūṣā prapathe divaḥ prapathe pṛthivyāḥ /	prapathe pathām ajaniṣṭa pūṣā prapathe divaḥ prapathe pṛthivyāḥ 
SA_GV01_rvh1-10u-17854	RV_10,017.06c ubhe abhi priyatame sadhasthe ā ca parā ca carati prajānan //	ubhe abhi priyatame sadhasthe ā ca parā ca carati prajānan 
SA_GV01_rvh1-10u-17855	RV_10,017.07a sarasvatīṃ devayanto havante sarasvatīm adhvare tāyamāne /	sarasvatīm devayantaḥ havante sarasvatīm adhvare tāyamāne 
SA_GV01_rvh1-10u-17856	RV_10,017.07c sarasvatīṃ sukṛto ahvayanta sarasvatī dāśuṣe vāryaṃ dāt //	sarasvatīm su kṛtaḥ ahvayanta sarasvatī dāśuṣe vāryam dāt 
SA_GV01_rvh1-10u-17857	RV_10,017.08a sarasvati yā sarathaṃ yayātha svadhābhir devi pitṛbhir madantī /	sarasvati yā sa ratham yayātha svadhābhiḥ devi pitṛbhiḥ madantī 
SA_GV01_rvh1-10u-17858	RV_10,017.08c āsadyāsmin barhiṣi mādayasvānamīvā iṣa ā dhehy asme //	āsadya asmin barhiṣi mādayasva anamīvāḥ iṣaḥ ā dhehi asme 
SA_GV01_rvh1-10u-17859	RV_10,017.09a sarasvatīṃ yām pitaro havante dakṣiṇā yajñam abhinakṣamāṇāḥ /	sarasvatīm yām pitaraḥ havante dakṣiṇā yajñam abhinakṣamāṇāḥ 
SA_GV01_rvh1-10u-17860	RV_10,017.09c sahasrārgham iḷo atra bhāgaṃ rāyas poṣaṃ yajamāneṣu dhehi //	sahasra argham iḍaḥ atra bhāgam rāyaḥ poṣam yajamāneṣu dhehi 
SA_GV01_rvh1-10u-17861	RV_10,017.10a āpo asmān mātaraḥ śundhayantu ghṛtena no ghṛtapvaḥ punantu /	āpaḥ asmān mātaraḥ śundhayantu ghṛtena naḥ ghṛta pvaḥ punantu 
SA_GV01_rvh1-10u-17862	RV_10,017.10c viśvaṃ hi ripram pravahanti devīr ud id ābhyaḥ śucir ā pūta emi //	viśvam hi ripram pravahanti devīḥ ud id ābhyaḥ śuciḥ ā pūtaḥ emi 
SA_GV01_rvh1-10u-17863	RV_10,017.11a drapsaś caskanda prathamāṃ anu dyūn imaṃ ca yonim anu yaś ca pūrvaḥ /	drapsaḥ caskanda prathamām anu dyūn imam ca yonim anu yaḥ ca pūrvaḥ 
SA_GV01_rvh1-10u-17864	RV_10,017.11c samānaṃ yonim anu saṃcarantaṃ drapsaṃ juhomy anu sapta hotrāḥ //	samānam yonim anu saṃcarantam drapsam juhomi anu sapta hotrāḥ 
SA_GV01_rvh1-10u-17865	RV_10,017.12a yas te drapsa skandati yas te aṃśur bāhucyuto dhiṣaṇāyā upasthāt /	yaḥ te drapsaḥ skandati yaḥ te aṃśuḥ bāhu cyutaḥ dhiṣaṇāyāḥ upasthāt 
SA_GV01_rvh1-10u-17866	RV_10,017.12c adhvaryor vā pari vā yaḥ pavitrāt taṃ te juhomi manasā vaṣaṭkṛtam //	adhvaryoḥ vā pari vā yaḥ pavitrāt tam te juhomi manasā vaṣaṭkṛtam 
SA_GV01_rvh1-10u-17867	RV_10,017.13a yas te drapsa skanno yas te aṃśur avaś ca yaḥ paraḥ srucā /	yaḥ te drapsaḥ skannaḥ yaḥ te aṃśuḥ avas ca yaḥ paras srucā 
SA_GV01_rvh1-10u-17868	RV_10,017.13c ayaṃ devo bṛhaspatiḥ saṃ taṃ siñcatu rādhase //	ayam devaḥ bṛhaspatiḥ sam tam siñcatu rādhase 
SA_GV01_rvh1-10u-17869	RV_10,017.14a payasvatīr oṣadhayaḥ payasvan māmakaṃ vacaḥ /	payasvatīḥ oṣadhayaḥ payasvat māmakam vacaḥ 
SA_GV01_rvh1-10u-17870	RV_10,017.14c apām payasvad it payas tena mā saha śundhata //	apām payasvat id payaḥ tena mā saha śundhata 
SA_GV01_rvh1-10u-17871	RV_10,018.01a param mṛtyo anu parehi panthāṃ yas te sva itaro devayānāt /	param mṛtyo anu parehi panthām yaḥ te svaḥ itaraḥ deva yānāt 
SA_GV01_rvh1-10u-17872	RV_10,018.01c cakṣuṣmate śṛṇvate te bravīmi mā naḥ prajāṃ rīriṣo mota vīrān //	cakṣuṣmate śṛṇvate te bravīmi mā naḥ prajām rīriṣaḥ mā uta vīrān 
SA_GV01_rvh1-10u-17873	RV_10,018.02a mṛtyoḥ padaṃ yopayanto yad aita drāghīya āyuḥ prataraṃ dadhānāḥ /	mṛtyoḥ padam yopayantaḥ yat aita drāghīyaḥ āyuḥ prataram dadhānāḥ 
SA_GV01_rvh1-10u-17874	RV_10,018.02c āpyāyamānāḥ prajayā dhanena śuddhāḥ pūtā bhavata yajñiyāsaḥ //	āpyāyamānāḥ prajayā dhanena śuddhāḥ pūtāḥ bhavata yajñiyāsaḥ 
SA_GV01_rvh1-10u-17875	RV_10,018.03a ime jīvā vi mṛtair āvavṛtrann abhūd bhadrā devahūtir no adya /	ime jīvāḥ vi mṛtaiḥ āvavṛtran abhūt bhadrā deva hūtiḥ naḥ adya 
SA_GV01_rvh1-10u-17876	RV_10,018.03c prāñco agāma nṛtaye hasāya drāghīya āyuḥ prataraṃ dadhānāḥ //	prāñcaḥ agāma nṛtaye hasāya drāghīyaḥ āyuḥ prataram dadhānāḥ 
SA_GV01_rvh1-10u-17877	RV_10,018.04a imaṃ jīvebhyaḥ paridhiṃ dadhāmi maiṣāṃ nu gād aparo artham etam /	imam jīvebhyaḥ paridhim dadhāmi mā eṣām nu gāt aparaḥ artham etam 
SA_GV01_rvh1-10u-17878	RV_10,018.04c śataṃ jīvantu śaradaḥ purūcīr antar mṛtyuṃ dadhatām parvatena //	śatam jīvantu śaradaḥ purūcīḥ antar mṛtyum dadhatām parvatena 
SA_GV01_rvh1-10u-17879	RV_10,018.05a yathāhāny anupūrvam bhavanti yatha ṛtava ṛtubhir yanti sādhu /	yathā ahāni anupūrvam bhavanti yathā ṛtavaḥ ṛtubhiḥ yanti sādhu 
SA_GV01_rvh1-10u-17880	RV_10,018.05c yathā na pūrvam aparo jahāty evā dhātar āyūṃṣi kalpayaiṣām //	yathā na pūrvam aparaḥ jahāti eva dhātar āyūṃṣi kalpaya eṣām 
SA_GV01_rvh1-10u-17881	RV_10,018.06a ā rohatāyur jarasaṃ vṛṇānā anupūrvaṃ yatamānā yati ṣṭha /	ā rohata āyuḥ jarasam vṛṇānāḥ anupūrvam yatamānāḥ yati stha 
SA_GV01_rvh1-10u-17882	RV_10,018.06c iha tvaṣṭā sujanimā sajoṣā dīrgham āyuḥ karati jīvase vaḥ //	iha tvaṣṭā su janimā sajoṣāḥ dīrgham āyuḥ karati jīvase vaḥ 
SA_GV01_rvh1-10u-17883	RV_10,018.07a imā nārīr avidhavāḥ supatnīr āñjanena sarpiṣā saṃ viśantu /	imāḥ nārīḥ avidhavāḥ su patnīḥ āñjanena sarpiṣā sam viśantu 
SA_GV01_rvh1-10u-17884	RV_10,018.07c anaśravo 'namīvāḥ suratnā ā rohantu janayo yonim agre //	anaśravaḥ namīvāḥ su ratnāḥ ā rohantu janayaḥ yonim agre 
SA_GV01_rvh1-10u-17885	RV_10,018.08a ud īrṣva nāry abhi jīvalokaṃ gatāsum etam upa śeṣa ehi /	ud īrṣva nāri abhi jīva lokam gatāsum etam upa śeṣe ehi 
SA_GV01_rvh1-10u-17886	RV_10,018.08c hastagrābhasya didhiṣos tavedam patyur janitvam abhi sam babhūtha //	hasta grābhasya didhiṣoḥ tava idam patyuḥ janitvam abhi sam babhūtha 
SA_GV01_rvh1-10u-17887	RV_10,018.09a dhanur hastād ādadāno mṛtasyāsme kṣatrāya varcase balāya /	dhanuḥ hastāt ādadānaḥ mṛtasya asme kṣatrāya varcase balāya 
SA_GV01_rvh1-10u-17888	RV_10,018.09c atraiva tvam iha vayaṃ suvīrā viśvā spṛdho abhimātīr jayema //	atra eva tvam iha vayam su vīrāḥ viśvāḥ spṛdhaḥ abhimātīḥ jayema 
SA_GV01_rvh1-10u-17889	RV_10,018.10a upa sarpa mātaram bhūmim etām uruvyacasam pṛthivīṃ suśevām /	upa sarpa mātaram bhūmim etām uru vyacasam pṛthivīm su śevām 
SA_GV01_rvh1-10u-17890	RV_10,018.10c ūrṇamradā yuvatir dakṣiṇāvata eṣā tvā pātu nirṛter upasthāt //	ūrṇamradā yuvatiḥ dakṣiṇāvataḥ eṣā tvā pātu nirṛteḥ upasthāt 
SA_GV01_rvh1-10u-17891	RV_10,018.11a uc chvañcasva pṛthivi mā ni bādhathāḥ sūpāyanāsmai bhava sūpavañcanā /	ud śvañcasva pṛthivi mā ni bādhathāḥ su upāyanā asmai bhava su upavañcanā 
SA_GV01_rvh1-10u-17892	RV_10,018.11c mātā putraṃ yathā sicābhy enam bhūma ūrṇuhi //	mātā putram yathā sicā abhi enam bhūme ūrṇuhi 
SA_GV01_rvh1-10u-17893	RV_10,018.12a ucchvañcamānā pṛthivī su tiṣṭhatu sahasram mita upa hi śrayantām /	ucchvañcamānā pṛthivī su tiṣṭhatu sahasram mitaḥ upa hi śrayantām 
SA_GV01_rvh1-10u-17894	RV_10,018.12c te gṛhāso ghṛtaścuto bhavantu viśvāhāsmai śaraṇāḥ santv atra //	te gṛhāsaḥ ghṛtaścutaḥ bhavantu viśvāhā asmai śaraṇāḥ santu atra 
SA_GV01_rvh1-10u-17895	RV_10,018.13a ut te stabhnāmi pṛthivīṃ tvat parīmaṃ logaṃ nidadhan mo ahaṃ riṣam /	ud te stabhnāmi pṛthivīm tvat pari imam logam nidadhan mā u aham riṣam 
SA_GV01_rvh1-10u-17896	RV_10,018.13c etāṃ sthūṇām pitaro dhārayantu te 'trā yamaḥ sādanā te minotu //	etām sthūṇām pitaraḥ dhārayantu te trāḥ yamaḥ sādanā te minotu 
SA_GV01_rvh1-10u-17897	RV_10,018.14a pratīcīne mām ahanīṣvāḥ parṇam ivā dadhuḥ /	pratīcīne mām ahanīṣvāḥ parṇam iva ā dadhuḥ 
SA_GV01_rvh1-10u-17898	RV_10,018.14c pratīcīṃ jagrabhā vācam aśvaṃ raśanayā yathā //	pratīcīm jagrabhāḥ vācam aśvam raśanayā yathā 
SA_GV01_rvh1-10u-17899	RV_10,019.01a ni vartadhvam mānu gātāsmān siṣakta revatīḥ /	ni vartadhvam mā anu gāta asmān siṣakta revatīḥ 
SA_GV01_rvh1-10u-17900	RV_10,019.01c agnīṣomā punarvasū asme dhārayataṃ rayim //	agnīṣomā punarvasū asme dhārayatam rayim 
SA_GV01_rvh1-10u-17901	RV_10,019.02a punar enā ni vartaya punar enā ny ā kuru /	punar enāḥ ni vartaya punar enāḥ ni ā kuru 
SA_GV01_rvh1-10u-17902	RV_10,019.02c indra eṇā ni yacchatv agnir enā upājatu //	indraḥ eṇā ni yacchatu agniḥ enāḥ upājatu 
SA_GV01_rvh1-10u-17903	RV_10,019.03a punar etā ni vartantām asmin puṣyantu gopatau /	punar etāḥ ni vartantām asmin puṣyantu gopatau 
SA_GV01_rvh1-10u-17904	RV_10,019.03c ihaivāgne ni dhārayeha tiṣṭhatu yā rayiḥ //	iha eva agne ni dhāraya iha tiṣṭhatu yā rayiḥ 
SA_GV01_rvh1-10u-17905	RV_10,019.04a yan niyānaṃ nyayanaṃ saṃjñānaṃ yat parāyaṇam /	yat niyānam nyayanam saṃjñānam yat parāyaṇam 
SA_GV01_rvh1-10u-17906	RV_10,019.04c āvartanaṃ nivartanaṃ yo gopā api taṃ huve //	āvartanam nivartanam yaḥ gopāḥ api tam huve 
SA_GV01_rvh1-10u-17907	RV_10,019.05a ya udānaḍ vyayanaṃ ya udānaṭ parāyaṇam /	yaḥ udānaṭ vyayanam yaḥ udānaṭ parāyaṇam 
SA_GV01_rvh1-10u-17908	RV_10,019.05c āvartanaṃ nivartanam api gopā ni vartatām //	āvartanam nivartanam api gopāḥ ni vartatām 
SA_GV01_rvh1-10u-17909	RV_10,019.06a ā nivarta ni vartaya punar na indra gā dehi /	ā nivarta ni vartaya punar naḥ indra gāḥ dehi 
SA_GV01_rvh1-10u-17910	RV_10,019.06c jīvābhir bhunajāmahai //	jīvābhiḥ bhunajāmahai 
SA_GV01_rvh1-10u-17911	RV_10,019.07a pari vo viśvato dadha ūrjā ghṛtena payasā /	pari vaḥ viśvatas dadhe ūrjā ghṛtena payasā 
SA_GV01_rvh1-10u-17912	RV_10,019.07c ye devāḥ ke ca yajñiyās te rayyā saṃ sṛjantu naḥ //	ye devāḥ ke ca yajñiyāḥ te rayyā sam sṛjantu naḥ 
SA_GV01_rvh1-10u-17913	RV_10,019.08a ā nivartana vartaya ni nivartana vartaya /	ā nivartana vartaya ni nivartana vartaya 
SA_GV01_rvh1-10u-17914	RV_10,019.08c bhūmyāś catasraḥ pradiśas tābhya enā ni vartaya //	bhūmyāḥ catasraḥ pradiśaḥ tābhyaḥ enāḥ ni vartaya 
SA_GV01_rvh1-10u-17915	RV_10,020.01a bhadraṃ no api vātaya manaḥ //	bhadram naḥ api vātaya manaḥ 
SA_GV01_rvh1-10u-17916	RV_10,020.02a agnim īḷe bhujāṃ yaviṣṭhaṃ śāsā mitraṃ durdharītum /	agnim īḍe bhujām yaviṣṭham śāsā mitram durdharītum 
SA_GV01_rvh1-10u-17917	RV_10,020.02c yasya dharman svar enīḥ saparyanti mātur ūdhaḥ //	yasya dharman svar enīḥ saparyanti mātuḥ ūdhaḥ 
SA_GV01_rvh1-10u-17918	RV_10,020.03a yam āsā kṛpanīḷam bhāsāketuṃ vardhayanti /	yam āsā kṛpa nīḍam bhāsā ketum vardhayanti 
SA_GV01_rvh1-10u-17919	RV_10,020.03c bhrājate śreṇidan //	bhrājate śreṇidan 
SA_GV01_rvh1-10u-17920	RV_10,020.04a aryo viśāṃ gātur eti pra yad ānaḍ divo antān /	aryaḥ viśām gātuḥ eti pra yat ānaṭ divaḥ antān 
SA_GV01_rvh1-10u-17921	RV_10,020.04c kavir abhraṃ dīdyānaḥ //	kaviḥ abhram dīdyānaḥ 
SA_GV01_rvh1-10u-17922	RV_10,020.05a juṣad dhavyā mānuṣasyordhvas tasthāv ṛbhvā yajñe /	juṣat havyā mānuṣasya ūrdhvaḥ tasthau ṛbhvāḥ yajñe 
SA_GV01_rvh1-10u-17923	RV_10,020.05c minvan sadma pura eti //	minvan sadma puras eti 
SA_GV01_rvh1-10u-17924	RV_10,020.06a sa hi kṣemo havir yajñaḥ śruṣṭīd asya gātur eti /	sa hi kṣemaḥ haviḥ yajñaḥ śruṣṭī id asya gātuḥ eti 
SA_GV01_rvh1-10u-17925	RV_10,020.06c agniṃ devā vāśīmantam //	agnim devāḥ vāśīmantam 
SA_GV01_rvh1-10u-17926	RV_10,020.07a yajñāsāhaṃ duva iṣe 'gnim pūrvasya śevasya /	yajñāsāham duvaḥ iṣe gnim pūrvasya śevasya 
SA_GV01_rvh1-10u-17927	RV_10,020.07c adreḥ sūnum āyum āhuḥ //	adreḥ sūnum āyum āhuḥ 
SA_GV01_rvh1-10u-17928	RV_10,020.08a naro ye ke cāsmad ā viśvet te vāma ā syuḥ /	naraḥ ye ke ca asmat ā viśvā id te vāme ā syuḥ 
SA_GV01_rvh1-10u-17929	RV_10,020.08c agniṃ haviṣā vardhantaḥ //	agnim haviṣā vardhantaḥ 
SA_GV01_rvh1-10u-17930	RV_10,020.09a kṛṣṇaḥ śveto 'ruṣo yāmo asya bradhna ṛjra uta śoṇo yaśasvān /	kṛṣṇaḥ śvetaḥ ruṣaḥ yāmaḥ asya bradhnaḥ ṛjraḥ uta śoṇaḥ yaśasvān 
SA_GV01_rvh1-10u-17931	RV_10,020.09c hiraṇyarūpaṃ janitā jajāna //	hiraṇya rūpam janitā jajāna 
SA_GV01_rvh1-10u-17932	RV_10,020.10a evā te agne vimado manīṣām ūrjo napād amṛtebhiḥ sajoṣāḥ /	eva te agne vimadaḥ manīṣām ūrjaḥ napāt amṛtebhiḥ sajoṣāḥ 
SA_GV01_rvh1-10u-17933	RV_10,020.10c gira ā vakṣat sumatīr iyāna iṣam ūrjaṃ sukṣitiṃ viśvam ābhāḥ //	giraḥ ā vakṣat sumatīḥ iyānaḥ iṣam ūrjam su kṣitim viśvam ābhāḥ 
SA_GV01_rvh1-10u-17934	RV_10,021.01a āgniṃ na svavṛktibhir hotāraṃ tvā vṛṇīmahe /	ā agnim na svavṛktibhiḥ hotāram tvā vṛṇīmahe 
SA_GV01_rvh1-10u-17935	RV_10,021.01c yajñāya stīrṇabarhiṣe vi vo made śīram pāvakaśociṣaṃ vivakṣase //	yajñāya stīrṇa barhiṣe vi vaḥ made śīram pāvaka śociṣam vivakṣase 
SA_GV01_rvh1-10u-17936	RV_10,021.02a tvām u te svābhuvaḥ śumbhanty aśvarādhasaḥ /	tvām u te su ābhuvaḥ śumbhanti aśva rādhasaḥ 
SA_GV01_rvh1-10u-17937	RV_10,021.02c veti tvām upasecanī vi vo mada ṛjītir agna āhutir vivakṣase //	vā iti tvām upasecanī vi vaḥ madaḥ ṛjītiḥ agne āhutiḥ vivakṣase 
SA_GV01_rvh1-10u-17938	RV_10,021.03a tve dharmāṇa āsate juhūbhiḥ siñcatīr iva /	tve dharmāṇaḥ āsate juhūbhiḥ siñcatīḥ iva 
SA_GV01_rvh1-10u-17939	RV_10,021.03c kṛṣṇā rūpāṇy arjunā vi vo made viśvā adhi śriyo dhiṣe vivakṣase //	kṛṣṇā rūpāṇi arjunā vi vaḥ made viśvāḥ adhi śriyaḥ dhiṣe vivakṣase 
SA_GV01_rvh1-10u-17940	RV_10,021.04a yam agne manyase rayiṃ sahasāvann amartya /	yam agne manyase rayim sahasāvan amartya 
SA_GV01_rvh1-10u-17941	RV_10,021.04c tam ā no vājasātaye vi vo made yajñeṣu citram ā bharā vivakṣase //	tam ā naḥ vājasātaye vi vaḥ made yajñeṣu citram ā bhara vivakṣase 
SA_GV01_rvh1-10u-17942	RV_10,021.05a agnir jāto atharvaṇā vidad viśvāni kāvyā /	agniḥ jātaḥ atharvaṇā vidat viśvāni kāvyā 
SA_GV01_rvh1-10u-17943	RV_10,021.05c bhuvad dūto vivasvato vi vo made priyo yamasya kāmyo vivakṣase //	bhuvat dūtaḥ vivasvataḥ vi vaḥ made priyaḥ yamasya kāmyaḥ vivakṣase 
SA_GV01_rvh1-10u-17944	RV_10,021.06a tvāṃ yajñeṣv īḷate 'gne prayaty adhvare /	tvām yajñeṣu īḍate gne prayati adhvare 
SA_GV01_rvh1-10u-17945	RV_10,021.06c tvaṃ vasūni kāmyā vi vo made viśvā dadhāsi dāśuṣe vivakṣase //	tvam vasūni kāmyā vi vaḥ made viśvā dadhāsi dāśuṣe vivakṣase 
SA_GV01_rvh1-10u-17946	RV_10,021.07a tvāṃ yajñeṣv ṛtvijaṃ cārum agne ni ṣedire /	tvām yajñeṣu ṛtvijam cārum agne ni sedire 
SA_GV01_rvh1-10u-17947	RV_10,021.07c ghṛtapratīkam manuṣo vi vo made śukraṃ cetiṣṭham akṣabhir vivakṣase //	ghṛta pratīkam manuṣaḥ vi vaḥ made śukram cetiṣṭham akṣabhiḥ vivakṣase 
SA_GV01_rvh1-10u-17948	RV_10,021.08a agne śukreṇa śociṣoru prathayase bṛhat /	agne śukreṇa śociṣā uru prathayase bṛhat 
SA_GV01_rvh1-10u-17949	RV_10,021.08c abhikrandan vṛṣāyase vi vo made garbhaṃ dadhāsi jāmiṣu vivakṣase //	abhikrandan vṛṣāyase vi vaḥ made garbham dadhāsi jāmiṣu vivakṣase 
SA_GV01_rvh1-10u-17950	RV_10,022.01a kuha śruta indraḥ kasminn adya jane mitro na śrūyate /	kuha śrutaḥ indraḥ kasmin adya jane mitraḥ na śrūyate 
SA_GV01_rvh1-10u-17951	RV_10,022.01c ṛṣīṇāṃ vā yaḥ kṣaye guhā vā carkṛṣe girā //	ṛṣīṇām vā yaḥ kṣaye guhā vā carkṛṣe girā 
SA_GV01_rvh1-10u-17952	RV_10,022.02a iha śruta indro asme adya stave vajry ṛcīṣamaḥ /	iha śrutaḥ indraḥ asme adya stave vajrī ṛcīṣamaḥ 
SA_GV01_rvh1-10u-17953	RV_10,022.02c mitro na yo janeṣv ā yaśaś cakre asāmy ā //	mitraḥ na yaḥ janeṣu ā yaśaḥ cakre asāmi ā 
SA_GV01_rvh1-10u-17954	RV_10,022.03a maho yas patiḥ śavaso asāmy ā maho nṛmṇasya tūtujiḥ /	mahaḥ yaḥ patiḥ śavasaḥ asāmi ā mahaḥ nṛmṇasya tūtujiḥ 
SA_GV01_rvh1-10u-17955	RV_10,022.03c bhartā vajrasya dhṛṣṇoḥ pitā putram iva priyam //	bhartā vajrasya dhṛṣṇoḥ pitā putram iva priyam 
SA_GV01_rvh1-10u-17956	RV_10,022.04a yujāno aśvā vātasya dhunī devo devasya vajrivaḥ /	yujānaḥ aśvā vātasya dhunī devaḥ devasya vajrivas 
SA_GV01_rvh1-10u-17957	RV_10,022.04c syantā pathā virukmatā sṛjāna stoṣy adhvanaḥ //	syantā pathā virukmatā sṛjāna stoṣi adhvanaḥ 
SA_GV01_rvh1-10u-17958	RV_10,022.05a tvaṃ tyā cid vātasyāśvāgā ṛjrā tmanā vahadhyai /	tvam tyā cit vātasya aśvāgāḥ ṛjrā tmanā vahadhyai 
SA_GV01_rvh1-10u-17959	RV_10,022.05c yayor devo na martyo yantā nakir vidāyyaḥ //	yayoḥ devaḥ na martyaḥ yantā nakir vidāyyaḥ 
SA_GV01_rvh1-10u-17960	RV_10,022.06a adha gmantośanā pṛcchate vāṃ kadarthā na ā gṛham /	adha gmantā uśanā pṛcchate vām kadarthāḥ naḥ ā gṛham 
SA_GV01_rvh1-10u-17961	RV_10,022.06c ā jagmathuḥ parākād divaś ca gmaś ca martyam //	ā jagmathuḥ parākāt divaḥ ca gmaḥ ca martyam 
SA_GV01_rvh1-10u-17962	RV_10,022.07a ā na indra pṛkṣase 'smākam brahmodyatam /	ā naḥ indra pṛkṣase smākam brahma udyatam 
SA_GV01_rvh1-10u-17963	RV_10,022.07c tat tvā yācāmahe 'vaḥ śuṣṇaṃ yad dhann amānuṣam //	tat tvā yācāmahe vaḥ śuṣṇam yat han amānuṣam 
SA_GV01_rvh1-10u-17964	RV_10,022.08a akarmā dasyur abhi no amantur anyavrato amānuṣaḥ /	akarmā dasyuḥ abhi naḥ amantuḥ anya vrataḥ amānuṣaḥ 
SA_GV01_rvh1-10u-17965	RV_10,022.08c tvaṃ tasyāmitrahan vadhar dāsasya dambhaya //	tvam tasya amitra han vadhar dāsasya dambhaya 
SA_GV01_rvh1-10u-17966	RV_10,022.09a tvaṃ na indra śūra śūrair uta tvotāso barhaṇā /	tvam naḥ indra śūra śūraiḥ uta tvotāsaḥ barhaṇā 
SA_GV01_rvh1-10u-17967	RV_10,022.09c purutrā te vi pūrtayo navanta kṣoṇayo yathā //	purutrā te vi pūrtayaḥ navanta kṣoṇayaḥ yathā 
SA_GV01_rvh1-10u-17968	RV_10,022.10a tvaṃ tān vṛtrahatye codayo nṝn kārpāṇe śūra vajrivaḥ /	tvam tān vṛtra hatye codayaḥ nṝn kārpāṇe śūra vajrivas 
SA_GV01_rvh1-10u-17969	RV_10,022.10c guhā yadī kavīnāṃ viśāṃ nakṣatraśavasām //	guhā yadī kavīnām viśām nakṣatra śavasām 
SA_GV01_rvh1-10u-17970	RV_10,022.11a makṣū tā ta indra dānāpnasa ākṣāṇe śūra vajrivaḥ /	makṣū tā te indra dānā apnasaḥ ākṣāṇe śūra vajrivas 
SA_GV01_rvh1-10u-17971	RV_10,022.11c yad dha śuṣṇasya dambhayo jātaṃ viśvaṃ sayāvabhiḥ //	yat ha śuṣṇasya dambhayaḥ jātam viśvam sa yāvabhiḥ 
SA_GV01_rvh1-10u-17972	RV_10,022.12a mākudhryag indra śūra vasvīr asme bhūvann abhiṣṭayaḥ /	mākudhryak indra śūra vasvīḥ asme bhūvan abhiṣṭayaḥ 
SA_GV01_rvh1-10u-17973	RV_10,022.12c vayaṃ-vayaṃ ta āsāṃ sumne syāma vajrivaḥ //	vayam vayam te āsām sumne syāma vajrivas 
SA_GV01_rvh1-10u-17974	RV_10,022.13a asme tā ta indra santu satyāhiṃsantīr upaspṛśaḥ /	asme tā te indra santu satyā a hiṃsantīḥ upaspṛśaḥ 
SA_GV01_rvh1-10u-17975	RV_10,022.13c vidyāma yāsām bhujo dhenūnāṃ na vajrivaḥ //	vidyāma yāsām bhujaḥ dhenūnām na vajrivas 
SA_GV01_rvh1-10u-17976	RV_10,022.14a ahastā yad apadī vardhata kṣāḥ śacībhir vedyānām /	a hastā yat a padī vardhata kṣāḥ śacībhiḥ vedyānām 
SA_GV01_rvh1-10u-17977	RV_10,022.14c śuṣṇam pari pradakṣiṇid viśvāyave ni śiśnathaḥ //	śuṣṇam pari pradakṣiṇit viśvāyave ni śiśnathaḥ 
SA_GV01_rvh1-10u-17978	RV_10,022.15a pibā-pibed indra śūra somam mā riṣaṇyo vasavāna vasuḥ san /	piba a piba id indra śūra somam mā riṣaṇyaḥ vasavāna vasuḥ san 
SA_GV01_rvh1-10u-17979	RV_10,022.15c uta trāyasva gṛṇato maghono mahaś ca rāyo revatas kṛdhī naḥ //	uta trāyasva gṛṇataḥ maghonaḥ mahaḥ ca rāyaḥ revataḥ kṛdhī naḥ 
SA_GV01_rvh1-10u-17980	RV_10,023.01a yajāmaha indraṃ vajradakṣiṇaṃ harīṇāṃ rathyaṃ vivratānām /	yajāmahe indram vajra dakṣiṇam harīṇām rathyam vivratānām 
SA_GV01_rvh1-10u-17981	RV_10,023.01c pra śmaśru dodhuvad ūrdhvathā bhūd vi senābhir dayamāno vi rādhasā //	pra śmaśru dodhuvat ūrdhvathā bhūt vi senābhiḥ dayamānaḥ vi rādhasā 
SA_GV01_rvh1-10u-17982	RV_10,023.02a harī nv asya yā vane vide vasv indro maghair maghavā vṛtrahā bhuvat /	harī nu asya yā vane vide vasū indraḥ maghaiḥ maghavā vṛtrahā bhuvat 
SA_GV01_rvh1-10u-17983	RV_10,023.02c ṛbhur vāja ṛbhukṣāḥ patyate śavo 'va kṣṇaumi dāsasya nāma cit //	ṛbhuḥ vājaḥ ṛbhukṣāḥ patyate śavaḥ vaḥ kṣṇaumi dāsasya nāma cit 
SA_GV01_rvh1-10u-17984	RV_10,023.03a yadā vajraṃ hiraṇyam id athā rathaṃ harī yam asya vahato vi sūribhiḥ /	yadā vajram hiraṇyam id athā ratham harī yam asya vahataḥ vi sūribhiḥ 
SA_GV01_rvh1-10u-17985	RV_10,023.03c ā tiṣṭhati maghavā sanaśruta indro vājasya dīrghaśravasas patiḥ //	ā tiṣṭhati maghavā sana śrutaḥ indraḥ vājasya dīrgha śravasaḥ patiḥ 
SA_GV01_rvh1-10u-17986	RV_10,023.04a so cin nu vṛṣṭir yūthyā svā sacāṃ indraḥ śmaśrūṇi haritābhi pruṣṇute /	sā u cit nu vṛṣṭiḥ yūthyā svā sacā indraḥ śmaśrūṇi haritā abhi pruṣṇute 
SA_GV01_rvh1-10u-17987	RV_10,023.04c ava veti sukṣayaṃ sute madhūd id dhūnoti vāto yathā vanam //	ava veti su kṣayam sute madhu ud id dhūnoti vātaḥ yathā vanam 
SA_GV01_rvh1-10u-17988	RV_10,023.05a yo vācā vivāco mṛdhravācaḥ purū sahasrāśivā jaghāna /	yaḥ vācā vivācaḥ mṛdhravācaḥ purū sahasrā aśivā jaghāna 
SA_GV01_rvh1-10u-17989	RV_10,023.05c tat-tad id asya pauṃsyaṃ gṛṇīmasi piteva yas taviṣīṃ vāvṛdhe śavaḥ //	tat tat id asya pauṃsyam gṛṇīmasi pitā iva yaḥ taviṣīm vāvṛdhe śavaḥ 
SA_GV01_rvh1-10u-17990	RV_10,023.06a stomaṃ ta indra vimadā ajījanann apūrvyam purutamaṃ sudānave /	stomam te indra vimadāḥ ajījanan apūrvyam purutamam sudānave 
SA_GV01_rvh1-10u-17991	RV_10,023.06c vidmā hy asya bhojanam inasya yad ā paśuṃ na gopāḥ karāmahe //	vidma hi asya bhojanam inasya yat ā paśum na gopāḥ karāmahe 
SA_GV01_rvh1-10u-17992	RV_10,023.07a mākir na enā sakhyā vi yauṣus tava cendra vimadasya ca ṛṣeḥ /	mākir naḥ enā sakhyā vi yauṣuḥ tava ca indra vimadasya ca ṛṣeḥ 
SA_GV01_rvh1-10u-17993	RV_10,023.07c vidmā hi te pramatiṃ deva jāmivad asme te santu sakhyā śivāni //	vidma hi te pramatim deva jāmi vat asme te santu sakhyā śivāni 
SA_GV01_rvh1-10u-17994	RV_10,024.01a indra somam imam piba madhumantaṃ camū sutam /	indra somam imam piba madhumantam camū sutam 
SA_GV01_rvh1-10u-17995	RV_10,024.01c asme rayiṃ ni dhāraya vi vo made sahasriṇam purūvaso vivakṣase //	asme rayim ni dhāraya vi vaḥ made sahasriṇam purūvaso vivakṣase 
SA_GV01_rvh1-10u-17996	RV_10,024.02a tvāṃ yajñebhir ukthair upa havyebhir īmahe /	tvām yajñebhiḥ ukthaiḥ upa havyebhiḥ īmahe 
SA_GV01_rvh1-10u-17997	RV_10,024.02c śacīpate śacīnāṃ vi vo made śreṣṭhaṃ no dhehi vāryaṃ vivakṣase //	śacīpate śacīnām vi vaḥ made śreṣṭham naḥ dhehi vāryam vivakṣase 
SA_GV01_rvh1-10u-17998	RV_10,024.03a yas patir vāryāṇām asi radhrasya coditā /	yaḥ patiḥ vāryāṇām asi radhrasya coditā 
SA_GV01_rvh1-10u-17999	RV_10,024.03c indra stotṝṇām avitā vi vo made dviṣo naḥ pāhy aṃhaso vivakṣase //	indra stotṝṇām avitā vi vaḥ made dviṣaḥ naḥ pāhi aṃhasaḥ vivakṣase 
SA_GV01_rvh1-10u-18000	RV_10,024.04a yuvaṃ śakrā māyāvinā samīcī nir amanthatam /	yuvam śakrā māyāvinā samīcī niḥ amanthatam 
SA_GV01_rvh1-10u-18001	RV_10,024.04c vimadena yad īḷitā nāsatyā niramanthatam //	vimadena yat īḍitā nāsatyā niramanthatam 
SA_GV01_rvh1-10u-18002	RV_10,024.05a viśve devā akṛpanta samīcyor niṣpatantyoḥ /	viśve devāḥ akṛpanta samīcyoḥ niṣpatantyoḥ 
SA_GV01_rvh1-10u-18003	RV_10,024.05c nāsatyāv abruvan devāḥ punar ā vahatād iti //	nāsatyau abruvan devāḥ punar ā vahatāt iti 
SA_GV01_rvh1-10u-18004	RV_10,024.06a madhuman me parāyaṇam madhumat punar āyanam /	madhumat me parāyaṇam madhumat punar āyanam 
SA_GV01_rvh1-10u-18005	RV_10,024.06c tā no devā devatayā yuvam madhumatas kṛtam //	tā naḥ devā devatayā yuvam madhumataḥ kṛtam 
SA_GV01_rvh1-10u-18006	RV_10,025.01a bhadraṃ no api vātaya mano dakṣam uta kratum /	bhadram naḥ api vātaya manaḥ dakṣam uta kratum 
SA_GV01_rvh1-10u-18007	RV_10,025.01c adhā te sakhye andhaso vi vo made raṇan gāvo na yavase vivakṣase //	adhā te sakhye andhasaḥ vi vaḥ made raṇan gāvaḥ na yavase vivakṣase 
SA_GV01_rvh1-10u-18008	RV_10,025.02a hṛdispṛśas ta āsate viśveṣu soma dhāmasu /	hṛdispṛśaḥ te āsate viśveṣu soma dhāmasu 
SA_GV01_rvh1-10u-18009	RV_10,025.02c adhā kāmā ime mama vi vo made vi tiṣṭhante vasūyavo vivakṣase //	adhā kāmāḥ ime mama vi vaḥ made vi tiṣṭhante vasūyavaḥ vivakṣase 
SA_GV01_rvh1-10u-18010	RV_10,025.03a uta vratāni soma te prāham mināmi pākyā /	uta vratāni soma te pra aham mināmi pākyā 
SA_GV01_rvh1-10u-18011	RV_10,025.03c adhā piteva sūnave vi vo made mṛḷā no abhi cid vadhād vivakṣase //	adhā pitā iva sūnave vi vaḥ made mṛḍa naḥ abhi cit vadhāt vivakṣase 
SA_GV01_rvh1-10u-18012	RV_10,025.04a sam u pra yanti dhītayaḥ sargāso 'vatāṃ iva /	sam u pra yanti dhītayaḥ sargāsaḥ vatām iva 
SA_GV01_rvh1-10u-18013	RV_10,025.04c kratuṃ naḥ soma jīvase vi vo made dhārayā camasāṃ iva vivakṣase //	kratum naḥ soma jīvase vi vaḥ made dhārayā camasān iva vivakṣase 
SA_GV01_rvh1-10u-18014	RV_10,025.05a tava tye soma śaktibhir nikāmāso vy ṛṇvire /	tava tye soma śaktibhiḥ nikāmāsaḥ vi ṛṇvire 
SA_GV01_rvh1-10u-18015	RV_10,025.05c gṛtsasya dhīrās tavaso vi vo made vrajaṃ gomantam aśvinaṃ vivakṣase //	gṛtsasya dhīrāḥ tavasaḥ vi vaḥ made vrajam gomantam aśvinam vivakṣase 
SA_GV01_rvh1-10u-18016	RV_10,025.06a paśuṃ naḥ soma rakṣasi purutrā viṣṭhitaṃ jagat /	paśum naḥ soma rakṣasi purutrā viṣṭhitam jagat 
SA_GV01_rvh1-10u-18017	RV_10,025.06c samākṛṇoṣi jīvase vi vo made viśvā sampaśyan bhuvanā vivakṣase //	samākṛṇoṣi jīvase vi vaḥ made viśvā sampaśyan bhuvanā vivakṣase 
SA_GV01_rvh1-10u-18018	RV_10,025.07a tvaṃ naḥ soma viśvato gopā adābhyo bhava /	tvam naḥ soma viśvatas gopāḥ adābhyaḥ bhava 
SA_GV01_rvh1-10u-18019	RV_10,025.07c sedha rājann apa sridho vi vo made mā no duḥśaṃsa īśatā vivakṣase //	sedha rājan apa sridhaḥ vi vaḥ made mā naḥ duḥśaṃsaḥ īśatā vivakṣase 
SA_GV01_rvh1-10u-18020	RV_10,025.08a tvaṃ naḥ soma sukratur vayodheyāya jāgṛhi /	tvam naḥ soma su kratuḥ vayodheyāya jāgṛhi 
SA_GV01_rvh1-10u-18021	RV_10,025.08c kṣetravittaro manuṣo vi vo made druho naḥ pāhy aṃhaso vivakṣase //	kṣetra vittaraḥ manuṣaḥ vi vaḥ made druhaḥ naḥ pāhi aṃhasaḥ vivakṣase 
SA_GV01_rvh1-10u-18022	RV_10,025.09a tvaṃ no vṛtrahantamendrasyendo śivaḥ sakhā /	tvam naḥ vṛtra hantama indrasya indo śivaḥ sakhā 
SA_GV01_rvh1-10u-18023	RV_10,025.09c yat sīṃ havante samithe vi vo made yudhyamānās tokasātau vivakṣase //	yat sīm havante samithe vi vaḥ made yudhyamānāḥ toka sātau vivakṣase 
SA_GV01_rvh1-10u-18024	RV_10,025.10a ayaṃ gha sa turo mada indrasya vardhata priyaḥ /	ayam gha sa turaḥ madaḥ indrasya vardhata priyaḥ 
SA_GV01_rvh1-10u-18025	RV_10,025.10c ayaṃ kakṣīvato maho vi vo made matiṃ viprasya vardhayad vivakṣase //	ayam kakṣīvataḥ mahaḥ vi vaḥ made matim viprasya vardhayat vivakṣase 
SA_GV01_rvh1-10u-18026	RV_10,025.11a ayaṃ viprāya dāśuṣe vājāṃ iyarti gomataḥ /	ayam viprāya dāśuṣe vājān iyarti gomataḥ 
SA_GV01_rvh1-10u-18027	RV_10,025.11c ayaṃ saptabhya ā varaṃ vi vo made prāndhaṃ śroṇaṃ ca tāriṣad vivakṣase //	ayam saptabhyaḥ ā varam vi vaḥ made pra andham śroṇam ca tāriṣat vivakṣase 
SA_GV01_rvh1-10u-18028	RV_10,026.01a pra hy acchā manīṣā spārhā yanti niyutaḥ /	pra hi acchā manīṣā spārhāḥ yanti niyutaḥ 
SA_GV01_rvh1-10u-18029	RV_10,026.01c pra dasrā niyudrathaḥ pūṣā aviṣṭu māhinaḥ //	pra dasrā niyut rathaḥ pūṣā aviṣṭu māhinaḥ 
SA_GV01_rvh1-10u-18030	RV_10,026.02a yasya tyan mahitvaṃ vātāpyam ayaṃ janaḥ /	yasya tyad mahi tvam vātāpyam ayam janaḥ 
SA_GV01_rvh1-10u-18031	RV_10,026.02c vipra ā vaṃsad dhītibhiś ciketa suṣṭutīnām //	vipraḥ ā vaṃsat dhītibhiḥ ciketa suṣṭutīnām 
SA_GV01_rvh1-10u-18032	RV_10,026.03a sa veda suṣṭutīnām indur na pūṣā vṛṣā /	sa veda suṣṭutīnām induḥ na pūṣā vṛṣā 
SA_GV01_rvh1-10u-18033	RV_10,026.03c abhi psuraḥ pruṣāyati vrajaṃ na ā pruṣāyati //	abhi psuraḥ pruṣāyati vrajam naḥ ā pruṣāyati 
SA_GV01_rvh1-10u-18034	RV_10,026.04a maṃsīmahi tvā vayam asmākaṃ deva pūṣan /	maṃsīmahi tvā vayam asmākam deva pūṣan 
SA_GV01_rvh1-10u-18035	RV_10,026.04c matīnāṃ ca sādhanaṃ viprāṇāṃ cādhavam //	matīnām ca sādhanam viprāṇām ca ādhavam 
SA_GV01_rvh1-10u-18036	RV_10,026.05a pratyardhir yajñānām aśvahayo rathānām /	pratyardhiḥ yajñānām aśva hayaḥ rathānām 
SA_GV01_rvh1-10u-18037	RV_10,026.05c ṛṣiḥ sa yo manurhito viprasya yāvayatsakhaḥ //	ṛṣiḥ sa yaḥ manuḥ hitaḥ viprasya yāvayat sakhaḥ 
SA_GV01_rvh1-10u-18038	RV_10,026.06a ādhīṣamāṇāyāḥ patiḥ śucāyāś ca śucasya ca /	ādhīṣamāṇāyāḥ patiḥ śucāyāḥ ca śucasya ca 
SA_GV01_rvh1-10u-18039	RV_10,026.06c vāsovāyo 'vīnām ā vāsāṃsi marmṛjat //	vāsovāyo vīnām ā vāsāṃsi marmṛjat 
SA_GV01_rvh1-10u-18040	RV_10,026.07a ino vājānām patir inaḥ puṣṭīnāṃ sakhā /	inaḥ vājānām patiḥ inaḥ puṣṭīnām sakhā 
SA_GV01_rvh1-10u-18041	RV_10,026.07c pra śmaśru haryato dūdhod vi vṛthā yo adābhyaḥ //	pra śmaśru haryataḥ dūdhot vi vṛthā yaḥ adābhyaḥ 
SA_GV01_rvh1-10u-18042	RV_10,026.08a ā te rathasya pūṣann ajā dhuraṃ vavṛtyuḥ /	ā te rathasya pūṣan ajāḥ dhuram vavṛtyuḥ 
SA_GV01_rvh1-10u-18043	RV_10,026.08c viśvasyārthinaḥ sakhā sanojā anapacyutaḥ //	viśvasya arthinaḥ sakhā sanaḥ jāḥ an apacyutaḥ 
SA_GV01_rvh1-10u-18044	RV_10,026.09a asmākam ūrjā ratham pūṣā aviṣṭu māhinaḥ /	asmākam ūrjā ratham pūṣā aviṣṭu māhinaḥ 
SA_GV01_rvh1-10u-18045	RV_10,026.09c bhuvad vājānāṃ vṛdha imaṃ naḥ śṛṇavad dhavam //	bhuvat vājānām vṛdhaḥ imam naḥ śṛṇavat dhavam 
SA_GV01_rvh1-10u-18046	RV_10,027.01a asat su me jaritaḥ sābhivego yat sunvate yajamānāya śikṣam /	asat su me jaritar sa abhivegaḥ yat sunvate yajamānāya śikṣam 
SA_GV01_rvh1-10u-18047	RV_10,027.01c anāśīrdām aham asmi prahantā satyadhvṛtaṃ vṛjināyantam ābhum //	an āśīḥ dām aham asmi prahantā satya dhvṛtam vṛjināyantam ābhum 
SA_GV01_rvh1-10u-18048	RV_10,027.02a yadīd ahaṃ yudhaye saṃnayāny adevayūn tanvā śūśujānān /	yadi id aham yudhaye saṃnayāni adevayūn tanvā śūśujānān 
SA_GV01_rvh1-10u-18049	RV_10,027.02c amā te tumraṃ vṛṣabham pacāni tīvraṃ sutam pañcadaśaṃ ni ṣiñcam //	amā te tumram vṛṣabham pacāni tīvram sutam pañcadaśam ni siñcam 
SA_GV01_rvh1-10u-18050	RV_10,027.03a nāhaṃ taṃ veda ya iti bravīty adevayūn samaraṇe jaghanvān /	na aham tam veda yaḥ iti bravīti adevayūn samaraṇe jaghanvān 
SA_GV01_rvh1-10u-18051	RV_10,027.03c yadāvākhyat samaraṇam ṛghāvad ād id dha me vṛṣabhā pra bruvanti //	yadā avākhyat samaraṇam ṛghāvat āt id ha me vṛṣabhā pra bruvanti 
SA_GV01_rvh1-10u-18052	RV_10,027.04a yad ajñāteṣu vṛjaneṣv āsaṃ viśve sato maghavāno ma āsan /	yat ajñāteṣu vṛjaneṣu āsam viśve sataḥ maghavānaḥ me āsan 
SA_GV01_rvh1-10u-18053	RV_10,027.04c jināmi vet kṣema ā santam ābhum pra taṃ kṣiṇām parvate pādagṛhya //	jināmi vet kṣeme ā santam ābhum pra tam kṣiṇām parvate pādagṛhya 
SA_GV01_rvh1-10u-18054	RV_10,027.05a na vā u māṃ vṛjane vārayante na parvatāso yad aham manasye /	na vai u mām vṛjane vārayante na parvatāsaḥ yat aham manasye 
SA_GV01_rvh1-10u-18055	RV_10,027.05c mama svanāt kṛdhukarṇo bhayāta eved anu dyūn kiraṇaḥ sam ejāt //	mama svanāt kṛdhu karṇaḥ bhayāt eva id anu dyūn kiraṇaḥ sam ejāt 
SA_GV01_rvh1-10u-18056	RV_10,027.06a darśan nv atra śṛtapāṃ anindrān bāhukṣadaḥ śarave patyamānān /	darśan nu atra śṛta pām an indrān bāhukṣadaḥ śarave patyamānān 
SA_GV01_rvh1-10u-18057	RV_10,027.06c ghṛṣuṃ vā ye niniduḥ sakhāyam adhy ū nv eṣu pavayo vavṛtyuḥ //	ghṛṣum vā ye niniduḥ sakhāyam adhi u nu eṣu pavayaḥ vavṛtyuḥ 
SA_GV01_rvh1-10u-18058	RV_10,027.07a abhūr v aukṣīr vy u āyur ānaḍ darṣan nu pūrvo aparo nu darṣat /	abhūḥ u aukṣīḥ vi u āyuḥ ānaṭ darṣat nu pūrvaḥ aparaḥ nu darṣat 
SA_GV01_rvh1-10u-18059	RV_10,027.07c dve pavaste pari taṃ na bhūto yo asya pāre rajaso viveṣa //	dve pavaste pari tam na bhūtaḥ yaḥ asya pāre rajasaḥ viveṣa 
SA_GV01_rvh1-10u-18060	RV_10,027.08a gāvo yavam prayutā aryo akṣan tā apaśyaṃ sahagopāś carantīḥ /	gāvaḥ yavam prayutāḥ aryaḥ akṣan tāḥ apaśyam saha gopāḥ carantīḥ 
SA_GV01_rvh1-10u-18061	RV_10,027.08c havā id aryo abhitaḥ sam āyan kiyad āsu svapatiś chandayāte //	havāḥ id aryaḥ abhitas sam āyan kiyat āsu sva patiḥ chandayāte 
SA_GV01_rvh1-10u-18062	RV_10,027.09a saṃ yad vayaṃ yavasādo janānām ahaṃ yavāda urvajre antaḥ /	sam yat vayam yavasādaḥ janānām aham yava ādaḥ urvajre antar 
SA_GV01_rvh1-10u-18063	RV_10,027.09c atrā yukto 'vasātāram icchād atho ayuktaṃ yunajad vavanvān //	atrā yuktaḥ vasātāram icchāt atha u a yuktam yunajat vavanvān 
SA_GV01_rvh1-10u-18064	RV_10,027.10a atred u me maṃsase satyam uktaṃ dvipāc ca yac catuṣpāt saṃsṛjāni /	atrā id u me maṃsase satyam uktam dvipād ca yat catuṣpād saṃsṛjāni 
SA_GV01_rvh1-10u-18065	RV_10,027.10c strībhir yo atra vṛṣaṇam pṛtanyād ayuddho asya vi bhajāni vedaḥ //	strībhiḥ yaḥ atra vṛṣaṇam pṛtanyāt ayuddhaḥ asya vi bhajāni vedaḥ 
SA_GV01_rvh1-10u-18066	RV_10,027.11a yasyānakṣā duhitā jātv āsa kas tāṃ vidvāṃ abhi manyāte andhām /	yasya anakṣā duhitā jātu āsa kaḥ tām vidvān abhi manyāte andhām 
SA_GV01_rvh1-10u-18067	RV_10,027.11c kataro menim prati tam mucāte ya īṃ vahāte ya īṃ vā vareyāt //	kataraḥ menim prati tam mucāte yaḥ īm vahāte yaḥ īm vā vareyāt 
SA_GV01_rvh1-10u-18068	RV_10,027.12a kiyatī yoṣā maryato vadhūyoḥ pariprītā panyasā vāryeṇa /	kiyatī yoṣā maryataḥ vadhūyoḥ pariprītā panyasā vāryeṇa 
SA_GV01_rvh1-10u-18069	RV_10,027.12c bhadrā vadhūr bhavati yat supeśāḥ svayaṃ sā mitraṃ vanute jane cit //	bhadrā vadhūḥ bhavati yat supeśāḥ svayam sā mitram vanute jane cit 
SA_GV01_rvh1-10u-18070	RV_10,027.13a patto jagāra pratyañcam atti śīrṣṇā śiraḥ prati dadhau varūtham /	pattas jagāra pratyañcam atti śīrṣṇā śiraḥ prati dadhau varūtham 
SA_GV01_rvh1-10u-18071	RV_10,027.13c āsīna ūrdhvām upasi kṣiṇāti nyaṅṅ uttānām anv eti bhūmim //	āsīnaḥ ūrdhvām upasi kṣiṇāti nyaṅ uttānām anu eti bhūmim 
SA_GV01_rvh1-10u-18072	RV_10,027.14a bṛhann acchāyo apalāśo arvā tasthau mātā viṣito atti garbhaḥ /	bṛhan acchāyaḥ apalāśaḥ arvā tasthau mātā viṣitaḥ atti garbhaḥ 
SA_GV01_rvh1-10u-18073	RV_10,027.14c anyasyā vatsaṃ rihatī mimāya kayā bhuvā ni dadhe dhenur ūdhaḥ //	anyasyāḥ vatsam rihatī mimāya kayā bhuvā ni dadhe dhenuḥ ūdhaḥ 
SA_GV01_rvh1-10u-18074	RV_10,027.15a sapta vīrāso adharād ud āyann aṣṭottarāttāt sam ajagmiran te /	sapta vīrāsaḥ adharāt ud āyan aṣṭa uttarāttāt sam ajagmiran te 
SA_GV01_rvh1-10u-18075	RV_10,027.15c nava paścātāt sthivimanta āyan daśa prāk sānu vi tiranty aśnaḥ //	nava paścātāt sthivimantaḥ āyan daśa prāk sānu vi tiranti aśnaḥ 
SA_GV01_rvh1-10u-18076	RV_10,027.16a daśānām ekaṃ kapilaṃ samānaṃ taṃ hinvanti kratave pāryāya /	daśānām ekam kapilam samānam tam hinvanti kratave pāryāya 
SA_GV01_rvh1-10u-18077	RV_10,027.16c garbham mātā sudhitaṃ vakṣaṇāsv avenantaṃ tuṣayantī bibharti //	garbham mātā sudhitam vakṣaṇāsu a venantam tuṣayantī bibharti 
SA_GV01_rvh1-10u-18078	RV_10,027.17a pīvānam meṣam apacanta vīrā nyuptā akṣā anu dīva āsan /	pīvānam meṣam apacanta vīrāḥ nyuptāḥ akṣāḥ anu dīvaḥ āsan 
SA_GV01_rvh1-10u-18079	RV_10,027.17c dvā dhanum bṛhatīm apsv antaḥ pavitravantā carataḥ punantā //	dvā dhanum bṛhatīm apsu antar pavitravantā carataḥ punantā 
SA_GV01_rvh1-10u-18080	RV_10,027.18a vi krośanāso viṣvañca āyan pacāti nemo nahi pakṣad ardhaḥ /	vi krośanāsaḥ viṣvañcaḥ āyan pacāti nemaḥ nahi pakṣat ardhaḥ 
SA_GV01_rvh1-10u-18081	RV_10,027.18c ayam me devaḥ savitā tad āha drvanna id vanavat sarpirannaḥ //	ayam me devaḥ savitā tat āha dru annaḥ id vanavat sarpiḥ annaḥ 
SA_GV01_rvh1-10u-18082	RV_10,027.19a apaśyaṃ grāmaṃ vahamānam ārād acakrayā svadhayā vartamānam /	apaśyam grāmam vahamānam ārāt acakrayā svadhayā vartamānam 
SA_GV01_rvh1-10u-18083	RV_10,027.19c siṣakty aryaḥ pra yugā janānāṃ sadyaḥ śiśnā pramināno navīyān //	siṣakti aryaḥ pra yugā janānām sadyas śiśnā praminānaḥ navīyān 
SA_GV01_rvh1-10u-18084	RV_10,027.20a etau me gāvau pramarasya yuktau mo ṣu pra sedhīr muhur in mamandhi /	etau me gāvau pramarasya yuktau mā u su pra sedhīḥ muhur id mamandhi 
SA_GV01_rvh1-10u-18085	RV_10,027.20c āpaś cid asya vi naśanty arthaṃ sūraś ca marka uparo babhūvān //	āpaḥ cit asya vi naśanti artham sūraḥ ca markaḥ uparaḥ babhūvān 
SA_GV01_rvh1-10u-18086	RV_10,027.21a ayaṃ yo vajraḥ purudhā vivṛtto 'vaḥ sūryasya bṛhataḥ purīṣāt /	ayam yaḥ vajraḥ purudhā vivṛttaḥ vaḥ sūryasya bṛhataḥ purīṣāt 
SA_GV01_rvh1-10u-18087	RV_10,027.21c śrava id enā paro anyad asti tad avyathī jarimāṇas taranti //	śravaḥ id enā paras anyat asti tat avyathī jarimāṇaḥ taranti 
SA_GV01_rvh1-10u-18088	RV_10,027.22a vṛkṣe-vṛkṣe niyatā mīmayad gaus tato vayaḥ pra patān pūruṣādaḥ /	vṛkṣevṛkṣe niyatā mīmayat gauḥ tatas vayaḥ pra patān pūruṣādaḥ 
SA_GV01_rvh1-10u-18089	RV_10,027.22c athedaṃ viśvam bhuvanam bhayāta indrāya sunvad ṛṣaye ca śikṣat //	athā idam viśvam bhuvanam bhayāt indrāya sunvat ṛṣaye ca śikṣat 
SA_GV01_rvh1-10u-18090	RV_10,027.23a devānām māne prathamā atiṣṭhan kṛntatrād eṣām uparā ud āyan /	devānām māne prathamāḥ atiṣṭhan kṛntatrāt eṣām uparāḥ ud āyan 
SA_GV01_rvh1-10u-18091	RV_10,027.23c trayas tapanti pṛthivīm anūpā dvā bṛbūkaṃ vahataḥ purīṣam //	trayaḥ tapanti pṛthivīm anūpāḥ dvā bṛbūkam vahataḥ purīṣam 
SA_GV01_rvh1-10u-18092	RV_10,027.24a sā te jīvātur uta tasya viddhi mā smaitādṛg apa gūhaḥ samarye /	sā te jīvātuḥ uta tasya viddhi mā smā etādṛś apa gūhaḥ samarye 
SA_GV01_rvh1-10u-18093	RV_10,027.24c āviḥ svaḥ kṛṇute gūhate busaṃ sa pādur asya nirṇijo na mucyate //	āvis svar kṛṇute gūhate busam sa pāduḥ asya nirṇijaḥ na mucyate 
SA_GV01_rvh1-10u-18094	RV_10,028.01a viśvo hy anyo arir ājagāma mamed aha śvaśuro nā jagāma /	viśvaḥ hi anyaḥ ariḥ ājagāma mama id aha śvaśuraḥ nā jagāma 
SA_GV01_rvh1-10u-18095	RV_10,028.01c jakṣīyād dhānā uta somam papīyāt svāśitaḥ punar astaṃ jagāyāt //	jakṣīyāt dhānāḥ uta somam papīyāt su āśitaḥ punar astam jagāyāt 
SA_GV01_rvh1-10u-18096	RV_10,028.02a sa roruvad vṛṣabhas tigmaśṛṅgo varṣman tasthau varimann ā pṛthivyāḥ /	sa roruvat vṛṣabhaḥ tigma śṛṅgaḥ varṣman tasthau variman ā pṛthivyāḥ 
SA_GV01_rvh1-10u-18097	RV_10,028.02c viśveṣv enaṃ vṛjaneṣu pāmi yo me kukṣī sutasomaḥ pṛṇāti //	viśveṣu enam vṛjaneṣu pāmi yaḥ me kukṣī suta somaḥ pṛṇāti 
SA_GV01_rvh1-10u-18098	RV_10,028.03a adriṇā te mandina indra tūyān sunvanti somān pibasi tvam eṣām /	adriṇā te mandinaḥ indra tūyān sunvanti somān pibasi tvam eṣām 
SA_GV01_rvh1-10u-18099	RV_10,028.03c pacanti te vṛṣabhāṃ atsi teṣām pṛkṣeṇa yan maghavan hūyamānaḥ //	pacanti te vṛṣabhān atsi teṣām pṛkṣeṇa yat maghavan hūyamānaḥ 
SA_GV01_rvh1-10u-18100	RV_10,028.04a idaṃ su me jaritar ā cikiddhi pratīpaṃ śāpaṃ nadyo vahanti /	idam su me jaritar ā cikiddhi pratīpam śāpam nadyaḥ vahanti 
SA_GV01_rvh1-10u-18101	RV_10,028.04c lopāśaḥ siṃham pratyañcam atsāḥ kroṣṭā varāhaṃ nir atakta kakṣāt //	lopāśaḥ siṃham pratyañcam atsāḥ kroṣṭā varāham niḥ atakta kakṣāt 
SA_GV01_rvh1-10u-18102	RV_10,028.05a kathā ta etad aham ā ciketaṃ gṛtsasya pākas tavaso manīṣām /	kathā te etat aham ā ciketam gṛtsasya pākaḥ tavasaḥ manīṣām 
SA_GV01_rvh1-10u-18103	RV_10,028.05c tvaṃ no vidvāṃ ṛtuthā vi voco yam ardhaṃ te maghavan kṣemyā dhūḥ //	tvam naḥ vidvān ṛtuthā vi vocaḥ yam ardham te maghavan kṣemyā dhūḥ 
SA_GV01_rvh1-10u-18104	RV_10,028.06a evā hi māṃ tavasaṃ vardhayanti divaś cin me bṛhata uttarā dhūḥ /	eva hi mām tavasam vardhayanti divaḥ cit me bṛhataḥ uttarā dhūḥ 
SA_GV01_rvh1-10u-18105	RV_10,028.06c purū sahasrā ni śiśāmi sākam aśatruṃ hi mā janitā jajāna //	purū sahasrā ni śiśāmi sākam aśatrum hi mā janitā jajāna 
SA_GV01_rvh1-10u-18106	RV_10,028.07a evā hi māṃ tavasaṃ jajñur ugraṃ karman-karman vṛṣaṇam indra devāḥ /	eva hi mām tavasam jajñuḥ ugram karman karman vṛṣaṇam indra devāḥ 
SA_GV01_rvh1-10u-18107	RV_10,028.07c vadhīṃ vṛtraṃ vajreṇa mandasāno 'pa vrajam mahinā dāśuṣe vam //	vadhīm vṛtram vajreṇa mandasānaḥ pa vrajam mahinā dāśuṣe vam 
SA_GV01_rvh1-10u-18108	RV_10,028.08a devāsa āyan paraśūṃr abibhran vanā vṛścanto abhi viḍbhir āyan /	devāsaḥ āyan paraśūṃr abibhran vanā vṛścantaḥ abhi viḍbhiḥ āyan 
SA_GV01_rvh1-10u-18109	RV_10,028.08c ni sudrvaṃ dadhato vakṣaṇāsu yatrā kṛpīṭam anu tad dahanti //	ni su drvam dadhataḥ vakṣaṇāsu yatrā kṛpīṭam anu tat dahanti 
SA_GV01_rvh1-10u-18110	RV_10,028.09a śaśaḥ kṣuram pratyañcaṃ jagārādriṃ logena vy abhedam ārāt /	śaśaḥ kṣuram pratyañcam jagāra adrim logena vi abhedam ārāt 
SA_GV01_rvh1-10u-18111	RV_10,028.09c bṛhantaṃ cid ṛhate randhayāni vayad vatso vṛṣabhaṃ śūśuvānaḥ //	bṛhantam cit ṛhate randhayāni vayat vatsaḥ vṛṣabham śūśuvānaḥ 
SA_GV01_rvh1-10u-18112	RV_10,028.10a suparṇa itthā nakham ā siṣāyāvaruddhaḥ paripadaṃ na siṃhaḥ /	suparṇaḥ itthā nakham ā siṣāya avaruddhaḥ paripadam na siṃhaḥ 
SA_GV01_rvh1-10u-18113	RV_10,028.10c niruddhaś cin mahiṣas tarṣyāvān godhā tasmā ayathaṃ karṣad etat //	niruddhaḥ cit mahiṣaḥ tarṣyāvān godhā tasmai ayatham karṣat etat 
SA_GV01_rvh1-10u-18114	RV_10,028.11a tebhyo godhā ayathaṃ karṣad etad ye brahmaṇaḥ pratipīyanty annaiḥ /	tebhyaḥ godhāḥ ayatham karṣat etat ye brahmaṇaḥ pratipīyanti annaiḥ 
SA_GV01_rvh1-10u-18115	RV_10,028.11c sima ukṣṇo 'vasṛṣṭāṃ adanti svayam balāni tanvaḥ śṛṇānāḥ //	simaḥ ukṣṇaḥ adanti svayam balāni tanvaḥ śṛṇānāḥ 
SA_GV01_rvh1-10u-18116	RV_10,028.12a ete śamībhiḥ suśamī abhūvan ye hinvire tanvaḥ soma ukthaiḥ /	ete śamībhiḥ suśamī abhūvan ye hinvire tanvaḥ soma ukthaiḥ 
SA_GV01_rvh1-10u-18117	RV_10,028.12c nṛvad vadann upa no māhi vājān divi śravo dadhiṣe nāma vīraḥ //	nṛvat vadan upa naḥ māhi vājān divi śravaḥ dadhiṣe nāma vīraḥ 
SA_GV01_rvh1-10u-18118	RV_10,029.01a vane na vā yo ny adhāyi cākañ chucir vāṃ stomo bhuraṇāv ajīgaḥ /	vane na vā yaḥ ni adhāyi cākam śuciḥ vām stomaḥ bhuraṇau ajīgaḥ 
SA_GV01_rvh1-10u-18119	RV_10,029.01c yasyed indraḥ purudineṣu hotā nṛṇāṃ naryo nṛtamaḥ kṣapāvān //	yasya id indraḥ puru dineṣu hotā nṛṇām naryaḥ nṛtamaḥ kṣapāvān 
SA_GV01_rvh1-10u-18120	RV_10,029.02a pra te asyā uṣasaḥ prāparasyā nṛtau syāma nṛtamasya nṛṇām /	pra te asyāḥ uṣasaḥ pra aparasyāḥ nṛtau syāma nṛtamasya nṛṇām 
SA_GV01_rvh1-10u-18121	RV_10,029.02c anu triśokaḥ śatam āvahan nṝn kutsena ratho yo asat sasavān //	anu triśokaḥ śatam āvahat nṝn kutsena rathaḥ yaḥ asat sasavān 
SA_GV01_rvh1-10u-18122	RV_10,029.03a kas te mada indra rantyo bhūd duro giro abhy ugro vi dhāva /	kaḥ te madaḥ indra rantyaḥ bhūt duraḥ giraḥ abhī ugraḥ vi dhāva 
SA_GV01_rvh1-10u-18123	RV_10,029.03c kad vāho arvāg upa mā manīṣā ā tvā śakyām upamaṃ rādho annaiḥ //	kad vāho arvāk upa mā manīṣā ā tvā śakyām upamam rādhaḥ annaiḥ 
SA_GV01_rvh1-10u-18124	RV_10,029.04a kad u dyumnam indra tvāvato nṝn kayā dhiyā karase kan na āgan /	kad u dyumnam indra tvāvataḥ nṝn kayā dhiyā karase kad naḥ āgan 
SA_GV01_rvh1-10u-18125	RV_10,029.04c mitro na satya urugāya bhṛtyā anne samasya yad asan manīṣāḥ //	mitraḥ na satyaḥ uru gāya bhṛtyāḥ anne samasya yat asan manīṣāḥ 
SA_GV01_rvh1-10u-18126	RV_10,029.05a preraya sūro arthaṃ na pāraṃ ye asya kāmaṃ janidhā iva gman /	preraya sūraḥ artham na pāram ye asya kāmam janidhāḥ iva gman 
SA_GV01_rvh1-10u-18127	RV_10,029.05c giraś ca ye te tuvijāta pūrvīr nara indra pratiśikṣanty annaiḥ //	giraḥ ca ye te tuvi jāta pūrvīḥ naraḥ indra pratiśikṣanti annaiḥ 
SA_GV01_rvh1-10u-18128	RV_10,029.06a mātre nu te sumite indra pūrvī dyaur majmanā pṛthivī kāvyena /	mātre nu te su mite indra pūrvī dyauḥ majmanā pṛthivī kāvyena 
SA_GV01_rvh1-10u-18129	RV_10,029.06c varāya te ghṛtavantaḥ sutāsaḥ svādman bhavantu pītaye madhūni //	varāya te ghṛtavantaḥ sutāsaḥ svādman bhavantu pītaye madhūni 
SA_GV01_rvh1-10u-18130	RV_10,029.07a ā madhvo asmā asicann amatram indrāya pūrṇaṃ sa hi satyarādhāḥ /	ā madhvaḥ asmai asican amatram indrāya pūrṇam sa hi satya rādhāḥ 
SA_GV01_rvh1-10u-18131	RV_10,029.07c sa vāvṛdhe varimann ā pṛthivyā abhi kratvā naryaḥ pauṃsyaiś ca //	sa vāvṛdhe variman ā pṛthivyāḥ abhi kratvā naryaḥ pauṃsyaiḥ ca 
SA_GV01_rvh1-10u-18132	RV_10,029.08a vy ānaḷ indraḥ pṛtanāḥ svojā āsmai yatante sakhyāya pūrvīḥ /	vi ānaṭ indraḥ pṛtanāḥ su ojāḥ ā asmai yatante sakhyāya pūrvīḥ 
SA_GV01_rvh1-10u-18133	RV_10,029.08c ā smā rathaṃ na pṛtanāsu tiṣṭha yam bhadrayā sumatyā codayāse //	ā smā ratham na pṛtanāsu tiṣṭha yam bhadrayā sumatyā codayāse 
SA_GV01_rvh1-10u-18134	RV_10,030.01a pra devatrā brahmaṇe gātur etv apo acchā manaso na prayukti /	pra devatrā brahmaṇe gātuḥ etu apaḥ acchā manasaḥ na prayukti 
SA_GV01_rvh1-10u-18135	RV_10,030.01c mahīm mitrasya varuṇasya dhāsim pṛthujrayase rīradhā suvṛktim //	mahīm mitrasya varuṇasya dhāsim pṛthujrayase rīradhā suvṛktim 
SA_GV01_rvh1-10u-18136	RV_10,030.02a adhvaryavo haviṣmanto hi bhūtācchāpa itośatīr uśantaḥ /	adhvaryavaḥ haviṣmantaḥ hi bhūtāt śa apaḥ ita uśatīḥ uśantaḥ 
SA_GV01_rvh1-10u-18137	RV_10,030.02c ava yāś caṣṭe aruṇaḥ suparṇas tam āsyadhvam ūrmim adyā suhastāḥ //	ava yāḥ caṣṭe aruṇaḥ suparṇaḥ tam āsyadhvam ūrmim adya su hastāḥ 
SA_GV01_rvh1-10u-18138	RV_10,030.03a adhvaryavo 'pa itā samudram apāṃ napātaṃ haviṣā yajadhvam /	adhvaryavaḥ paḥ ita samudram apām napātam haviṣā yajadhvam 
SA_GV01_rvh1-10u-18139	RV_10,030.03c sa vo dadad ūrmim adyā supūtaṃ tasmai somam madhumantaṃ sunota //	sa vaḥ dadat ūrmim adyā su pūtam tasmai somam madhumantam sunota 
SA_GV01_rvh1-10u-18140	RV_10,030.04a yo anidhmo dīdayad apsv antar yaṃ viprāsa īḷate adhvareṣu /	yaḥ anidhmaḥ dīdayat apsu antar yam viprāsaḥ īḍate adhvareṣu 
SA_GV01_rvh1-10u-18141	RV_10,030.04c apāṃ napān madhumatīr apo dā yābhir indro vāvṛdhe vīryāya //	apām napāt madhumatīḥ apaḥ dāḥ yābhiḥ indraḥ vāvṛdhe vīryāya 
SA_GV01_rvh1-10u-18142	RV_10,030.05a yābhiḥ somo modate harṣate ca kalyāṇībhir yuvatibhir na maryaḥ /	yābhiḥ somaḥ modate harṣate ca kalyāṇībhiḥ yuvatibhiḥ na maryaḥ 
SA_GV01_rvh1-10u-18143	RV_10,030.05c tā adhvaryo apo acchā parehi yad āsiñcā oṣadhībhiḥ punītāt //	tāḥ adhvaryo apaḥ acchā parehi yat āsiñcaḥ oṣadhībhiḥ punītāt 
SA_GV01_rvh1-10u-18144	RV_10,030.06a eved yūne yuvatayo namanta yad īm uśann uśatīr ety accha /	eva id yūne yuvatayaḥ namanta yat īm uśan uśatīḥ eti accha 
SA_GV01_rvh1-10u-18145	RV_10,030.06c saṃ jānate manasā saṃ cikitre 'dhvaryavo dhiṣaṇāpaś ca devīḥ //	sam jānate manasā sam cikitre dhvaryavaḥ dhiṣaṇāpaḥ ca devīḥ 
SA_GV01_rvh1-10u-18146	RV_10,030.07a yo vo vṛtābhyo akṛṇod u lokaṃ yo vo mahyā abhiśaster amuñcat /	yaḥ vaḥ vṛtābhyaḥ akṛṇot u lokam yaḥ vaḥ mahyāḥ abhiśasteḥ amuñcat 
SA_GV01_rvh1-10u-18147	RV_10,030.07c tasmā indrāya madhumantam ūrmiṃ devamādanam pra hiṇotanāpaḥ //	tasmai indrāya madhumantam ūrmim deva mādanam pra hiṇotana apaḥ 
SA_GV01_rvh1-10u-18148	RV_10,030.08a prāsmai hinota madhumantam ūrmiṃ garbho yo vaḥ sindhavo madhva utsaḥ /	pra asmai hinota madhumantam ūrmim garbhaḥ yaḥ vaḥ sindhavaḥ madhvaḥ utsaḥ 
SA_GV01_rvh1-10u-18149	RV_10,030.08c ghṛtapṛṣṭham īḍyam adhvareṣv āpo revatīḥ śṛṇutā havam me //	ghṛta pṛṣṭham īḍyam adhvareṣu āpaḥ revatīḥ śṛṇutā havam me 
SA_GV01_rvh1-10u-18150	RV_10,030.09a taṃ sindhavo matsaram indrapānam ūrmim pra heta ya ubhe iyarti /	tam sindhavaḥ matsaram indra pānam ūrmim pra heta yaḥ ubhe iyarti 
SA_GV01_rvh1-10u-18151	RV_10,030.09c madacyutam auśānaṃ nabhojām pari tritantuṃ vicarantam utsam //	mada cyutam auśānam nabhaḥ jām pari tri tantum vicarantam utsam 
SA_GV01_rvh1-10u-18152	RV_10,030.10a āvarvṛtatīr adha nu dvidhārā goṣuyudho na niyavaṃ carantīḥ /	āvarvṛtatīḥ adha nu dvi dhārāḥ goṣuyudhaḥ na niyavam carantīḥ 
SA_GV01_rvh1-10u-18153	RV_10,030.10c ṛṣe janitrīr bhuvanasya patnīr apo vandasva savṛdhaḥ sayonīḥ //	ṛṣe janitrīḥ bhuvanasya patnīḥ apaḥ vandasva savṛdhaḥ sayonīḥ 
SA_GV01_rvh1-10u-18154	RV_10,030.11a hinotā no adhvaraṃ devayajyā hinota brahma sanaye dhanānām /	hinota naḥ adhvaram deva yajyā hinota brahma sanaye dhanānām 
SA_GV01_rvh1-10u-18155	RV_10,030.11c ṛtasya yoge vi ṣyadhvam ūdhaḥ śruṣṭīvarīr bhūtanāsmabhyam āpaḥ //	ṛtasya yoge vi syadhvam ūdhaḥ śruṣṭīvarīḥ bhūtana asmabhyam āpaḥ 
SA_GV01_rvh1-10u-18156	RV_10,030.12a āpo revatīḥ kṣayathā hi vasvaḥ kratuṃ ca bhadram bibhṛthāmṛtaṃ ca /	āpaḥ revatīḥ kṣayatha hi vasvaḥ kratum ca bhadram bibhṛtha amṛtam ca 
SA_GV01_rvh1-10u-18157	RV_10,030.12c rāyaś ca stha svapatyasya patnīḥ sarasvatī tad gṛṇate vayo dhāt //	rāyaḥ ca stha su apatyasya patnīḥ sarasvatī tat gṛṇate vayaḥ dhāt 
SA_GV01_rvh1-10u-18158	RV_10,030.13a prati yad āpo adṛśram āyatīr ghṛtam payāṃsi bibhratīr madhūni /	prati yat āpaḥ adṛśram āyatīḥ ghṛtam payāṃsi bibhratīḥ madhūni 
SA_GV01_rvh1-10u-18159	RV_10,030.13c adhvaryubhir manasā saṃvidānā indrāya somaṃ suṣutam bharantīḥ //	adhvaryubhiḥ manasā saṃvidānāḥ indrāya somam suṣutam bharantīḥ 
SA_GV01_rvh1-10u-18160	RV_10,030.14a emā agman revatīr jīvadhanyā adhvaryavaḥ sādayatā sakhāyaḥ /	ā imāḥ agman revatīḥ jīva dhanyāḥ adhvaryavaḥ sādayata sakhāyaḥ 
SA_GV01_rvh1-10u-18161	RV_10,030.14c ni barhiṣi dhattana somyāso 'pāṃ naptrā saṃvidānāsa enāḥ //	ni barhiṣi dhattana somyāsaḥ pām naptrā saṃvidānāsaḥ enāḥ 
SA_GV01_rvh1-10u-18162	RV_10,030.15a āgmann āpa uśatīr barhir edaṃ ny adhvare asadan devayantīḥ /	āgman āpaḥ uśatīḥ barhiḥ ā idam ni adhvare asadan devayantīḥ 
SA_GV01_rvh1-10u-18163	RV_10,030.15c adhvaryavaḥ sunutendrāya somam abhūd u vaḥ suśakā devayajyā //	adhvaryavaḥ sunuta indrāya somam abhūt u vaḥ su śakā deva yajyā 
SA_GV01_rvh1-10u-18164	RV_10,031.01a ā no devānām upa vetu śaṃso viśvebhis turair avase yajatraḥ /	ā naḥ devānām upa vetu śaṃsaḥ viśvebhiḥ turaiḥ avase yajatraḥ 
SA_GV01_rvh1-10u-18165	RV_10,031.01c tebhir vayaṃ suṣakhāyo bhavema taranto viśvā duritā syāma //	tebhiḥ vayam su sakhāyaḥ bhavema tarantaḥ viśvā duritā syāma 
SA_GV01_rvh1-10u-18166	RV_10,031.02a pari cin marto draviṇam mamanyād ṛtasya pathā namasā vivāset /	pari cit martaḥ draviṇam mamanyāt ṛtasya pathā namasā vivāset 
SA_GV01_rvh1-10u-18167	RV_10,031.02c uta svena kratunā saṃ vadeta śreyāṃsaṃ dakṣam manasā jagṛbhyāt //	uta svena kratunā sam vadeta śreyāṃsam dakṣam manasā jagṛbhyāt 
SA_GV01_rvh1-10u-18168	RV_10,031.03a adhāyi dhītir asasṛgram aṃśās tīrthe na dasmam upa yanty ūmāḥ /	adhāyi dhītiḥ asasṛgram aṃśāḥ tīrthe na dasmam upa yanti ūmāḥ 
SA_GV01_rvh1-10u-18169	RV_10,031.03c abhy ānaśma suvitasya śūṣaṃ navedaso amṛtānām abhūma //	abhi ānaśma suvitasya śūṣam navedasaḥ amṛtānām abhūma 
SA_GV01_rvh1-10u-18170	RV_10,031.04a nityaś cākanyāt svapatir damūnā yasmā u devaḥ savitā jajāna /	nityaḥ cākanyāt sva patiḥ damūnāḥ yasmai u devaḥ savitā jajāna 
SA_GV01_rvh1-10u-18171	RV_10,031.04c bhago vā gobhir aryamem anajyāt so asmai cāruś chadayad uta syāt //	bhagaḥ vā gobhiḥ aryamā īm anajyāt saḥ asmai cāruḥ chadayat uta syāt 
SA_GV01_rvh1-10u-18172	RV_10,031.05a iyaṃ sā bhūyā uṣasām iva kṣā yad dha kṣumantaḥ śavasā samāyan /	iyam sā bhūyāḥ uṣasām iva kṣā yat ha kṣumantaḥ śavasā samāyan 
SA_GV01_rvh1-10u-18173	RV_10,031.05c asya stutiṃ jaritur bhikṣamāṇā ā naḥ śagmāsa upa yantu vājāḥ //	asya stutim jarituḥ bhikṣamāṇāḥ ā naḥ śagmāsaḥ upa yantu vājāḥ 
SA_GV01_rvh1-10u-18174	RV_10,031.06a asyed eṣā sumatiḥ paprathānābhavat pūrvyā bhūmanā gauḥ /	asya id eṣā sumatiḥ paprathānā abhavat pūrvyā bhūmanā gauḥ 
SA_GV01_rvh1-10u-18175	RV_10,031.06c asya sanīḷā asurasya yonau samāna ā bharaṇe bibhramāṇāḥ //	asya sanīḍāḥ asurasya yonau samāne ā bharaṇe bibhramāṇāḥ 
SA_GV01_rvh1-10u-18176	RV_10,031.07a kiṃ svid vanaṃ ka u sa vṛkṣa āsa yato dyāvāpṛthivī niṣṭatakṣuḥ /	kim svid vanam kaḥ u sa vṛkṣaḥ āsa yatas dyāvāpṛthivī niṣṭatakṣuḥ 
SA_GV01_rvh1-10u-18177	RV_10,031.07c saṃtasthāne ajare itaūtī ahāni pūrvīr uṣaso jaranta //	saṃtasthāne ajare itaūtī ahāni pūrvīḥ uṣasaḥ jaranta 
SA_GV01_rvh1-10u-18178	RV_10,031.08a naitāvad enā paro anyad asty ukṣā sa dyāvāpṛthivī bibharti /	na etāvat enā paras anyat asti ukṣā sa dyāvāpṛthivī bibharti 
SA_GV01_rvh1-10u-18179	RV_10,031.08c tvacam pavitraṃ kṛṇuta svadhāvān yad īṃ sūryaṃ na harito vahanti //	tvacam pavitram kṛṇuta svadhāvān yat īm sūryam na haritaḥ vahanti 
SA_GV01_rvh1-10u-18180	RV_10,031.09a stego na kṣām aty eti pṛthvīm mihaṃ na vāto vi ha vāti bhūma /	stegaḥ na kṣām ati eti pṛthvīm miham na vātaḥ vi ha vāti bhūma 
SA_GV01_rvh1-10u-18181	RV_10,031.09c mitro yatra varuṇo ajyamāno 'gnir vane na vy asṛṣṭa śokam //	mitraḥ yatra varuṇaḥ ajyamānaḥ gniḥ vane na vi asṛṣṭa śokam 
SA_GV01_rvh1-10u-18182	RV_10,031.10a starīr yat sūta sadyo ajyamānā vyathir avyathīḥ kṛṇuta svagopā /	starīḥ yat sūta sadyas ajyamānā vyathiḥ avyathīḥ kṛṇuta sva gopā 
SA_GV01_rvh1-10u-18183	RV_10,031.10c putro yat pūrvaḥ pitror janiṣṭa śamyāṃ gaur jagāra yad dha pṛcchān //	putraḥ yat pūrvaḥ pitroḥ janiṣṭa śamyām gauḥ jagāra yat ha pṛcchān 
SA_GV01_rvh1-10u-18184	RV_10,031.11a uta kaṇvaṃ nṛṣadaḥ putram āhur uta śyāvo dhanam ādatta vājī /	uta kaṇvam nṛṣadaḥ putram āhuḥ uta śyāvaḥ dhanam ādatta vājī 
SA_GV01_rvh1-10u-18185	RV_10,031.11c pra kṛṣṇāya ruśad apinvatodhar ṛtam atra nakir asmā apīpet //	pra kṛṣṇāya ruśat apinvata udhar ṛtam atra nakir asmai apīpet 
SA_GV01_rvh1-10u-18186	RV_10,032.01a pra su gmantā dhiyasānasya sakṣaṇi varebhir varāṃ abhi ṣu prasīdataḥ /	pra su gmantā dhiyasānasya sakṣaṇi varebhiḥ varān abhi su prasīdataḥ 
SA_GV01_rvh1-10u-18187	RV_10,032.01c asmākam indra ubhayaṃ jujoṣati yat somyasyāndhaso bubodhati //	asmākam indraḥ ubhayam jujoṣati yat somyasya andhasaḥ bubodhati 
SA_GV01_rvh1-10u-18188	RV_10,032.02a vīndra yāsi divyāni rocanā vi pārthivāni rajasā puruṣṭuta /	vi indra yāsi divyāni rocanā vi pārthivāni rajasā puruṣṭuta 
SA_GV01_rvh1-10u-18189	RV_10,032.02c ye tvā vahanti muhur adhvarāṃ upa te su vanvantu vagvanāṃ arādhasaḥ //	ye tvā vahanti muhur adhvarān upa te su vanvantu vagvanām arādhasaḥ 
SA_GV01_rvh1-10u-18190	RV_10,032.03a tad in me chantsad vapuṣo vapuṣṭaram putro yaj jānam pitror adhīyati /	tat id me chantsat vapuṣaḥ vapuṣṭaram putraḥ yat jānam pitroḥ adhīyati 
SA_GV01_rvh1-10u-18191	RV_10,032.03c jāyā patiṃ vahati vagnunā sumat puṃsa id bhadro vahatuḥ pariṣkṛtaḥ //	jāyā patim vahati vagnunā sumat puṃse id bhadraḥ vahatuḥ pariṣkṛtaḥ 
SA_GV01_rvh1-10u-18192	RV_10,032.04a tad it sadhastham abhi cāru dīdhaya gāvo yac chāsan vahatuṃ na dhenavaḥ /	tat id sadhastham abhi cāru dīdhaya gāvaḥ yat śāsan vahatum na dhenavaḥ 
SA_GV01_rvh1-10u-18193	RV_10,032.04c mātā yan mantur yūthasya pūrvyābhi vāṇasya saptadhātur ij janaḥ //	mātā yat mantuḥ yūthasya pūrvyā abhi vāṇasya sapta dhātuḥ id janaḥ 
SA_GV01_rvh1-10u-18194	RV_10,032.05a pra vo 'cchā ririce devayuṣ padam eko rudrebhir yāti turvaṇiḥ /	pra vaḥ chā ririce devayuḥ padam ekaḥ rudrebhiḥ yāti turvaṇiḥ 
SA_GV01_rvh1-10u-18195	RV_10,032.05c jarā vā yeṣv amṛteṣu dāvane pari va ūmebhyaḥ siñcatā madhu //	jarā vā yeṣu amṛteṣu dāvane pari vaḥ ūmebhyaḥ siñcata madhu 
SA_GV01_rvh1-10u-18196	RV_10,032.06a nidhīyamānam apagūḷham apsu pra me devānāṃ vratapā uvāca /	nidhīyamānam apagūḍham apsu pra me devānām vrata pāḥ uvāca 
SA_GV01_rvh1-10u-18197	RV_10,032.06c indro vidvāṃ anu hi tvā cacakṣa tenāham agne anuśiṣṭa āgām //	indraḥ vidvān anu hi tvā cacakṣa tena aham agne anuśiṣṭaḥ āgām 
SA_GV01_rvh1-10u-18198	RV_10,032.07a akṣetravit kṣetravidaṃ hy aprāṭ sa praiti kṣetravidānuśiṣṭaḥ /	a kṣetra vid kṣetra vidam hi aprāṭ sa praiti kṣetra vidā anuśiṣṭaḥ 
SA_GV01_rvh1-10u-18199	RV_10,032.07c etad vai bhadram anuśāsanasyota srutiṃ vindaty añjasīnām //	etat vai bhadram anuśāsanasya uta srutim vindati añjasīnām 
SA_GV01_rvh1-10u-18200	RV_10,032.08a adyed u prāṇīd amamann imāhāpīvṛto adhayan mātur ūdhaḥ /	adyā id u prāṇīt amaman adhayat mātuḥ ūdhaḥ 
SA_GV01_rvh1-10u-18201	RV_10,032.08c em enam āpa jarimā yuvānam aheḷan vasuḥ sumanā babhūva //	ā īm enam āpa jarimā yuvānam a heḍan vasuḥ sumanāḥ babhūva 
SA_GV01_rvh1-10u-18202	RV_10,032.09a etāni bhadrā kalaśa kriyāma kuruśravaṇa dadato maghāni /	etāni bhadrā kalaśa kriyāma kuruśravaṇa dadataḥ maghāni 
SA_GV01_rvh1-10u-18203	RV_10,032.09c dāna id vo maghavānaḥ so astv ayaṃ ca somo hṛdi yam bibharmi //	dāne id vaḥ maghavānaḥ saḥ astu ayam ca somaḥ hṛdi yam bibharmi 
SA_GV01_rvh1-10u-18204	RV_10,033.01a pra mā yuyujre prayujo janānāṃ vahāmi sma pūṣaṇam antareṇa /	pra mā yuyujre prayujaḥ janānām vahāmi sma pūṣaṇam antareṇa 
SA_GV01_rvh1-10u-18205	RV_10,033.01c viśve devāso adha mām arakṣan duḥśāsur āgād iti ghoṣa āsīt //	viśve devāsaḥ adha mām arakṣan duḥśāsuḥ āgāt iti ghoṣaḥ āsīt 
SA_GV01_rvh1-10u-18206	RV_10,033.02a sam mā tapanty abhitaḥ sapatnīr iva parśavaḥ /	sam mā tapanti abhitas sapatnīḥ iva parśavaḥ 
SA_GV01_rvh1-10u-18207	RV_10,033.02c ni bādhate amatir nagnatā jasur ver na vevīyate matiḥ //	ni bādhate amatiḥ nagna tā jasuḥ veḥ na vevīyate matiḥ 
SA_GV01_rvh1-10u-18208	RV_10,033.03a mūṣo na śiśnā vy adanti mādhya stotāraṃ te śatakrato /	mūṣaḥ na śiśnā vi adanti mā adhya stotāram te śatakrato 
SA_GV01_rvh1-10u-18209	RV_10,033.03c sakṛt su no maghavann indra mṛḷayādhā piteva no bhava //	sakṛt su naḥ maghavan indra mṛḍaya adha pitā iva naḥ bhava 
SA_GV01_rvh1-10u-18210	RV_10,033.04a kuruśravaṇam āvṛṇi rājānaṃ trāsadasyavam /	kuruśravaṇam āvṛṇi rājānam trāsadasyavam 
SA_GV01_rvh1-10u-18211	RV_10,033.04c maṃhiṣṭhaṃ vāghatām ṛṣiḥ //	maṃhiṣṭham vāghatām ṛṣiḥ 
SA_GV01_rvh1-10u-18212	RV_10,033.05a yasya mā harito rathe tisro vahanti sādhuyā /	yasya mā haritaḥ rathe tisraḥ vahanti sādhuyā 
SA_GV01_rvh1-10u-18213	RV_10,033.05c stavai sahasradakṣiṇe //	stavai sahasra dakṣiṇe 
SA_GV01_rvh1-10u-18214	RV_10,033.06a yasya prasvādaso gira upamaśravasaḥ pituḥ /	yasya prasvādasaḥ giraḥ upamaśravasaḥ pituḥ 
SA_GV01_rvh1-10u-18215	RV_10,033.06c kṣetraṃ na raṇvam ūcuṣe //	kṣetram na raṇvam ūcuṣe 
SA_GV01_rvh1-10u-18216	RV_10,033.07a adhi putropamaśravo napān mitrātither ihi /	adhi putra upamaśravaḥ napāt mitra atitheḥ ihi 
SA_GV01_rvh1-10u-18217	RV_10,033.07c pituṣ ṭe asmi vanditā //	pituḥ te asmi vanditā 
SA_GV01_rvh1-10u-18218	RV_10,033.08a yad īśīyāmṛtānām uta vā martyānām /	yat īśīya amṛtānām uta vā martyānām 
SA_GV01_rvh1-10u-18219	RV_10,033.08c jīved in maghavā mama //	jīvet id id maghavā mama 
SA_GV01_rvh1-10u-18220	RV_10,033.09a na devānām ati vrataṃ śatātmā cana jīvati /	na devānām ati vratam śata ātmā cana jīvati 
SA_GV01_rvh1-10u-18221	RV_10,033.09c tathā yujā vi vāvṛte //	tathā yujā vi vāvṛte 
SA_GV01_rvh1-10u-18222	RV_10,034.01a prāvepā mā bṛhato mādayanti pravātejā iriṇe varvṛtānāḥ /	prāvepāḥ mā bṛhataḥ mādayanti pravātejāḥ iriṇe varvṛtānāḥ 
SA_GV01_rvh1-10u-18223	RV_10,034.01c somasyeva maujavatasya bhakṣo vibhīdako jāgṛvir mahyam acchān //	somasya iva maujavatasya bhakṣaḥ vibhīdakaḥ jāgṛviḥ mahyam acchān 
SA_GV01_rvh1-10u-18224	RV_10,034.02a na mā mimetha na jihīḷa eṣā śivā sakhibhya uta mahyam āsīt /	na mā mimetha na jihīḍa eṣā śivā sakhibhyaḥ uta mahyam āsīt 
SA_GV01_rvh1-10u-18225	RV_10,034.02c akṣasyāham ekaparasya hetor anuvratām apa jāyām arodham //	akṣasya aham eka parasya hetoḥ anuvratām apa jāyām arodham 
SA_GV01_rvh1-10u-18226	RV_10,034.03a dveṣṭi śvaśrūr apa jāyā ruṇaddhi na nāthito vindate marḍitāram /	dveṣṭi śvaśrūḥ apa jāyā ruṇaddhi na nāthitaḥ vindate marḍitāram 
SA_GV01_rvh1-10u-18227	RV_10,034.03c aśvasyeva jarato vasnyasya nāhaṃ vindāmi kitavasya bhogam //	aśvasya iva jarataḥ vasnyasya na aham vindāmi kitavasya bhogam 
SA_GV01_rvh1-10u-18228	RV_10,034.04a anye jāyām pari mṛśanty asya yasyāgṛdhad vedane vājy akṣaḥ /	anye jāyām pari mṛśanti asya yasya agṛdhat vedane vājī akṣaḥ 
SA_GV01_rvh1-10u-18229	RV_10,034.04c pitā mātā bhrātara enam āhur na jānīmo nayatā baddham etam //	pitā mātā bhrātaraḥ enam āhuḥ na jānīmaḥ nayata baddham etam 
SA_GV01_rvh1-10u-18230	RV_10,034.05a yad ādīdhye na daviṣāṇy ebhiḥ parāyadbhyo 'va hīye sakhibhyaḥ /	yat ādīdhye na daviṣāṇi ebhiḥ parāyadbhyaḥ vai hīye sakhibhyaḥ 
SA_GV01_rvh1-10u-18231	RV_10,034.05c nyuptāś ca babhravo vācam akrataṃ emīd eṣāṃ niṣkṛtaṃ jāriṇīva //	nyuptāḥ ca babhravaḥ vācam akratam emi id eṣām niṣkṛtam jāriṇī iva 
SA_GV01_rvh1-10u-18232	RV_10,034.06a sabhām eti kitavaḥ pṛcchamāno jeṣyāmīti tanvā śūśujānaḥ /	sabhām eti kitavaḥ pṛcchamānaḥ jeṣyāmi iti tanvā śūśujānaḥ 
SA_GV01_rvh1-10u-18233	RV_10,034.06c akṣāso asya vi tiranti kāmam pratidīvne dadhata ā kṛtāni //	akṣāsaḥ asya vi tiranti kāmam pratidīvne dadhataḥ ā kṛtāni 
SA_GV01_rvh1-10u-18234	RV_10,034.07a akṣāsa id aṅkuśino nitodino nikṛtvānas tapanās tāpayiṣṇavaḥ /	akṣāsaḥ id aṅkuśinaḥ nitodinaḥ nikṛtvānaḥ tapanāḥ tāpayiṣṇavaḥ 
SA_GV01_rvh1-10u-18235	RV_10,034.07c kumāradeṣṇā jayataḥ punarhaṇo madhvā sampṛktāḥ kitavasya barhaṇā //	kumāradeṣṇāḥ jayataḥ punarhaṇaḥ madhvā sampṛktāḥ kitavasya barhaṇā 
SA_GV01_rvh1-10u-18236	RV_10,034.08a tripañcāśaḥ krīḷati vrāta eṣāṃ deva iva savitā satyadharmā /	tripañcāśaḥ krīḍati vrātaḥ eṣām devaḥ iva savitā satya dharmā 
SA_GV01_rvh1-10u-18237	RV_10,034.08c ugrasya cin manyave nā namante rājā cid ebhyo nama it kṛṇoti //	ugrasya cit manyave nā namante rājā cit ebhyaḥ namaḥ id kṛṇoti 
SA_GV01_rvh1-10u-18238	RV_10,034.09a nīcā vartanta upari sphuranty ahastāso hastavantaṃ sahante /	nīcā vartantaḥ upari sphuranti ahastāsaḥ hastavantam sahante 
SA_GV01_rvh1-10u-18239	RV_10,034.09c divyā aṅgārā iriṇe nyuptāḥ śītāḥ santo hṛdayaṃ nir dahanti //	divyāḥ aṅgārāḥ iriṇe nyuptāḥ śītāḥ santaḥ hṛdayam niḥ dahanti 
SA_GV01_rvh1-10u-18240	RV_10,034.10a jāyā tapyate kitavasya hīnā mātā putrasya carataḥ kva svit /	jāyā tapyate kitavasya hīnā mātā putrasya carataḥ kva svid 
SA_GV01_rvh1-10u-18241	RV_10,034.10c ṛṇāvā bibhyad dhanam icchamāno 'nyeṣām astam upa naktam eti //	ṛṇāvā bibhyat dhanam icchamānaḥ ni eṣām astam upa naktam eti 
SA_GV01_rvh1-10u-18242	RV_10,034.11a striyaṃ dṛṣṭvāya kitavaṃ tatāpānyeṣāṃ jāyāṃ sukṛtaṃ ca yonim /	striyam dṛṣṭvāya kitavam tatāpa anyeṣām jāyām su kṛtam ca yonim 
SA_GV01_rvh1-10u-18243	RV_10,034.11c pūrvāhṇe aśvān yuyuje hi babhrūn so agner ante vṛṣalaḥ papāda //	pūrvāhṇe aśvān yuyuje hi babhrūn saḥ agneḥ ante vṛṣalaḥ papāda 
SA_GV01_rvh1-10u-18244	RV_10,034.12a yo vaḥ senānīr mahato gaṇasya rājā vrātasya prathamo babhūva /	yaḥ vaḥ senā nīḥ mahataḥ gaṇasya rājā vrātasya prathamaḥ babhūva 
SA_GV01_rvh1-10u-18245	RV_10,034.12c tasmai kṛṇomi na dhanā ruṇadhmi daśāham prācīs tad ṛtaṃ vadāmi //	tasmai kṛṇomi na dhanā ruṇadhmi daśa aham prācīḥ tat ṛtam vadāmi 
SA_GV01_rvh1-10u-18246	RV_10,034.13a akṣair mā dīvyaḥ kṛṣim it kṛṣasva vitte ramasva bahu manyamānaḥ /	akṣaiḥ mā dīvyaḥ kṛṣim id kṛṣasva vitte ramasva bahu manyamānaḥ 
SA_GV01_rvh1-10u-18247	RV_10,034.13c tatra gāvaḥ kitava tatra jāyā tan me vi caṣṭe savitāyam aryaḥ //	tatra gāvaḥ kitava tatra jāyā tat me vi caṣṭe savitā ayam aryaḥ 
SA_GV01_rvh1-10u-18248	RV_10,034.14a mitraṃ kṛṇudhvaṃ khalu mṛḷatā no mā no ghoreṇa caratābhi dhṛṣṇu /	mitram kṛṇudhvam khalu mṛḍata naḥ mā naḥ ghoreṇa carata abhi dhṛṣṇu 
SA_GV01_rvh1-10u-18249	RV_10,034.14c ni vo nu manyur viśatām arātir anyo babhrūṇām prasitau nv astu //	ni vaḥ nu manyuḥ viśatām arātiḥ anyaḥ babhrūṇām prasitau nu astu 
SA_GV01_rvh1-10u-18250	RV_10,035.01a abudhram u tya indravanto agnayo jyotir bharanta uṣaso vyuṣṭiṣu /	abudhram u tye indravantaḥ agnayaḥ jyotiḥ bharantaḥ uṣasaḥ vyuṣṭiṣu 
SA_GV01_rvh1-10u-18251	RV_10,035.01c mahī dyāvāpṛthivī cetatām apo 'dyā devānām ava ā vṛṇīmahe //	mahī dyāvāpṛthivī cetatām apaḥ dyāḥ devānām avaḥ ā vṛṇīmahe 
SA_GV01_rvh1-10u-18252	RV_10,035.02a divaspṛthivyor ava ā vṛṇīmahe mātṝn sindhūn parvatāñ charyaṇāvataḥ /	divaspṛthivyoḥ avaḥ ā vṛṇīmahe mātṝn sindhūn parvatām śaryaṇāvataḥ 
SA_GV01_rvh1-10u-18253	RV_10,035.02c anāgāstvaṃ sūryam uṣāsam īmahe bhadraṃ somaḥ suvāno adyā kṛṇotu naḥ //	anāgāstvam sūryam uṣāsam īmahe bhadram somaḥ suvānaḥ adyā kṛṇotu naḥ 
SA_GV01_rvh1-10u-18254	RV_10,035.03a dyāvā no adya pṛthivī anāgaso mahī trāyetāṃ suvitāya mātarā /	dyāvā naḥ adya pṛthivī anāgasaḥ mahī trāyetām suvitāya mātarā 
SA_GV01_rvh1-10u-18255	RV_10,035.03c uṣā ucchanty apa bādhatām aghaṃ svasty agniṃ samidhānam īmahe //	uṣāḥ ucchantī apa bādhatām agham svasti agnim samidhānam īmahe 
SA_GV01_rvh1-10u-18256	RV_10,035.04a iyaṃ na usrā prathamā sudevyaṃ revat sanibhyo revatī vy ucchatu /	iyam naḥ usrā prathamā su devyam revat sanibhyaḥ revatī vi ucchatu 
SA_GV01_rvh1-10u-18257	RV_10,035.04c āre manyuṃ durvidatrasya dhīmahi svasty agniṃ samidhānam īmahe //	āre manyum durvidatrasya dhīmahi svasti agnim samidhānam īmahe 
SA_GV01_rvh1-10u-18258	RV_10,035.05a pra yāḥ sisrate sūryasya raśmibhir jyotir bharantīr uṣaso vyuṣṭiṣu /	pra yāḥ sisrate sūryasya raśmibhiḥ jyotiḥ bharantīḥ uṣasaḥ vyuṣṭiṣu 
SA_GV01_rvh1-10u-18259	RV_10,035.05c bhadrā no adya śravase vy ucchata svasty agniṃ samidhānam īmahe //	bhadrāḥ naḥ adya śravase vi ucchata svasti agnim samidhānam īmahe 
SA_GV01_rvh1-10u-18260	RV_10,035.06a anamīvā uṣasa ā carantu na ud agnayo jihatāṃ jyotiṣā bṛhat /	anamīvāḥ uṣasaḥ ā carantu naḥ ud agnayaḥ jihatām jyotiṣā bṛhat 
SA_GV01_rvh1-10u-18261	RV_10,035.06c āyukṣātām aśvinā tūtujiṃ rathaṃ svasty agniṃ samidhānam īmahe //	āyukṣātām aśvinā tūtujim ratham svasti agnim samidhānam īmahe 
SA_GV01_rvh1-10u-18262	RV_10,035.07a śreṣṭhaṃ no adya savitar vareṇyam bhāgam ā suva sa hi ratnadhā asi /	śreṣṭham naḥ adya savitar vareṇyam bhāgam ā suva sa hi ratna dhāḥ asi 
SA_GV01_rvh1-10u-18263	RV_10,035.07c rāyo janitrīṃ dhiṣaṇām upa bruve svasty agniṃ samidhānam īmahe //	rāyaḥ janitrīm dhiṣaṇām upa bruve svasti agnim samidhānam īmahe 
SA_GV01_rvh1-10u-18264	RV_10,035.08a pipartu mā tad ṛtasya pravācanaṃ devānāṃ yan manuṣyā amanmahi /	pipartu mā tat ṛtasya pravācanam devānām yat manuṣyāḥ amanmahi 
SA_GV01_rvh1-10u-18265	RV_10,035.08c viśvā id usrā spaḷ ud eti sūryaḥ svasty agniṃ samidhānam īmahe //	viśvāḥ id usrāḥ spaṣ ud eti sūryaḥ svasti agnim samidhānam īmahe 
SA_GV01_rvh1-10u-18266	RV_10,035.09a adveṣo adya barhiṣa starīmaṇi grāvṇāṃ yoge manmanaḥ sādha īmahe /	a dveṣaḥ adya barhiṣaḥ starīmaṇi grāvṇām yoge manmanaḥ sādhaḥ īmahe 
SA_GV01_rvh1-10u-18267	RV_10,035.09c ādityānāṃ śarmaṇi sthā bhuraṇyasi svasty agniṃ samidhānam īmahe //	ādityānām śarmaṇi sthā bhuraṇyasi svasti agnim samidhānam īmahe 
SA_GV01_rvh1-10u-18268	RV_10,035.10a ā no barhiḥ sadhamāde bṛhad divi devāṃ īḷe sādayā sapta hotṝn /	ā naḥ barhiḥ sadhamāde bṛhat divi devān īḍe sādaya sapta hotṝn 
SA_GV01_rvh1-10u-18269	RV_10,035.10c indram mitraṃ varuṇaṃ sātaye bhagaṃ svasty agniṃ samidhānam īmahe //	indram mitram varuṇam sātaye bhagam svasti agnim samidhānam īmahe 
SA_GV01_rvh1-10u-18270	RV_10,035.11a ta ādityā ā gatā sarvatātaye vṛdhe no yajñam avatā sajoṣasaḥ /	te ādityāḥ ā gata sarvatātaye vṛdhe naḥ yajñam avata sajoṣasaḥ 
SA_GV01_rvh1-10u-18271	RV_10,035.11c bṛhaspatim pūṣaṇam aśvinā bhagaṃ svasty agniṃ samidhānam īmahe //	bṛhaspatim pūṣaṇam aśvinā bhagam svasti agnim samidhānam īmahe 
SA_GV01_rvh1-10u-18272	RV_10,035.12a tan no devā yacchata supravācanaṃ chardir ādityāḥ subharaṃ nṛpāyyam /	tat naḥ devāḥ yacchata su pravācanam chardiḥ ādityāḥ subharam nṛ pāyyam 
SA_GV01_rvh1-10u-18273	RV_10,035.12c paśve tokāya tanayāya jīvase svasty agniṃ samidhānam īmahe //	paśve tokāya tanayāya jīvase svasti agnim samidhānam īmahe 
SA_GV01_rvh1-10u-18274	RV_10,035.13a viśve adya maruto viśva ūtī viśve bhavantv agnayaḥ samiddhāḥ /	viśve adya marutaḥ viśve ūtī viśve bhavantu agnayaḥ samiddhāḥ 
SA_GV01_rvh1-10u-18275	RV_10,035.13c viśve no devā avasā gamantu viśvam astu draviṇaṃ vājo asme //	viśve naḥ devāḥ avasā gamantu viśvam astu draviṇam vājaḥ asme 
SA_GV01_rvh1-10u-18276	RV_10,035.14a yaṃ devāso 'vatha vājasātau yaṃ trāyadhve yam pipṛthāty aṃhaḥ /	yam devāsaḥ vatha vājasātau yam trāyadhve yam pipṛtha ati aṃhaḥ 
SA_GV01_rvh1-10u-18277	RV_10,035.14c yo vo gopīthe na bhayasya veda te syāma devavītaye turāsaḥ //	yaḥ vaḥ gopīthe na bhayasya veda te syāma deva vītaye turāsaḥ 
SA_GV01_rvh1-10u-18278	RV_10,036.01a uṣāsānaktā bṛhatī supeśasā dyāvākṣāmā varuṇo mitro aryamā /	uṣāsānaktā bṛhatī supeśasā dyāvākṣāmā varuṇaḥ mitraḥ aryamā 
SA_GV01_rvh1-10u-18279	RV_10,036.01c indraṃ huve marutaḥ parvatāṃ apa ādityān dyāvāpṛthivī apaḥ svaḥ //	indram huve marutaḥ parvatān apaḥ ādityān dyāvāpṛthivī apaḥ svar 
SA_GV01_rvh1-10u-18280	RV_10,036.02a dyauś ca naḥ pṛthivī ca pracetasa ṛtāvarī rakṣatām aṃhaso riṣaḥ /	dyauḥ ca naḥ pṛthivī ca pracetasaḥ ṛtāvarī rakṣatām aṃhasaḥ riṣaḥ 
SA_GV01_rvh1-10u-18281	RV_10,036.02c mā durvidatrā nirṛtir na īśata tad devānām avo adyā vṛṇīmahe //	mā durvidatrā nirṛtiḥ naḥ īśata tat devānām avaḥ adyā vṛṇīmahe 
SA_GV01_rvh1-10u-18282	RV_10,036.03a viśvasmān no aditiḥ pātv aṃhaso mātā mitrasya varuṇasya revataḥ /	viśvasmāt naḥ aditiḥ pātu aṃhasaḥ mātā mitrasya varuṇasya revataḥ 
SA_GV01_rvh1-10u-18283	RV_10,036.03c svarvaj jyotir avṛkaṃ naśīmahi tad devānām avo adyā vṛṇīmahe //	svarvat jyotiḥ avṛkam naśīmahi tat devānām avaḥ adyā vṛṇīmahe 
SA_GV01_rvh1-10u-18284	RV_10,036.04a grāvā vadann apa rakṣāṃsi sedhatu duṣṣvapnyaṃ nirṛtiṃ viśvam atriṇam /	grāvā vadan apa rakṣāṃsi sedhatu duṣṣvapnyam nirṛtim viśvam atriṇam 
SA_GV01_rvh1-10u-18285	RV_10,036.04c ādityaṃ śarma marutām aśīmahi tad devānām avo adyā vṛṇīmahe //	ādityam śarma marutām aśīmahi tat devānām avaḥ adyā vṛṇīmahe 
SA_GV01_rvh1-10u-18286	RV_10,036.05a endro barhiḥ sīdatu pinvatām iḷā bṛhaspatiḥ sāmabhir ṛkvo arcatu /	ā indraḥ barhiḥ sīdatu pinvatām iḍā bṛhaspatiḥ sāmabhiḥ ṛkvaḥ arcatu 
SA_GV01_rvh1-10u-18287	RV_10,036.05c supraketaṃ jīvase manma dhīmahi tad devānām avo adyā vṛṇīmahe //	su praketam jīvase manma dhīmahi tat devānām avaḥ adyā vṛṇīmahe 
SA_GV01_rvh1-10u-18288	RV_10,036.06a divispṛśaṃ yajñam asmākam aśvinā jīrādhvaraṃ kṛṇutaṃ sumnam iṣṭaye /	divispṛśam yajñam asmākam aśvinā jīra adhvaram kṛṇutam sumnam iṣṭaye 
SA_GV01_rvh1-10u-18289	RV_10,036.06c prācīnaraśmim āhutaṃ ghṛtena tad devānām avo adyā vṛṇīmahe //	prācīna raśmim āhutam ghṛtena tat devānām avaḥ adya vṛṇīmahe 
SA_GV01_rvh1-10u-18290	RV_10,036.07a upa hvaye suhavam mārutaṃ gaṇam pāvakam ṛṣvaṃ sakhyāya śambhuvam /	upa hvaye su havam mārutam gaṇam pāvakam ṛṣvam sakhyāya śambhuvam 
SA_GV01_rvh1-10u-18291	RV_10,036.07c rāyas poṣaṃ sauśravasāya dhīmahi tad devānām avo adyā vṛṇīmahe //	rāyaḥ poṣam sauśravasāya dhīmahi tat devānām avaḥ adyā vṛṇīmahe 
SA_GV01_rvh1-10u-18292	RV_10,036.08a apām peruṃ jīvadhanyam bharāmahe devāvyaṃ suhavam adhvaraśriyam /	apām perum jīva dhanyam bharāmahe devāvyam su havam adhvara śriyam 
SA_GV01_rvh1-10u-18293	RV_10,036.08c suraśmiṃ somam indriyaṃ yamīmahi tad devānām avo adyā vṛṇīmahe //	su raśmim somam indriyam yamīmahi tat devānām avaḥ adyā vṛṇīmahe 
SA_GV01_rvh1-10u-18294	RV_10,036.09a sanema tat susanitā sanitvabhir vayaṃ jīvā jīvaputrā anāgasaḥ /	sanema tat su sanitā sanitvabhiḥ vayam jīvāḥ jīva putrāḥ anāgasaḥ 
SA_GV01_rvh1-10u-18295	RV_10,036.09c brahmadviṣo viṣvag eno bharerata tad devānām avo adyā vṛṇīmahe //	brahma dviṣaḥ viṣvak enaḥ bharerata tat devānām avaḥ adyā vṛṇīmahe 
SA_GV01_rvh1-10u-18296	RV_10,036.10a ye sthā manor yajñiyās te śṛṇotana yad vo devā īmahe tad dadātana /	ye stha manoḥ yajñiyāḥ te śṛṇotana yat vaḥ devāḥ īmahe tat dadātana 
SA_GV01_rvh1-10u-18297	RV_10,036.10c jaitraṃ kratuṃ rayimad vīravad yaśas tad devānām avo adyā vṛṇīmahe //	jaitram kratum rayimat vīravat yaśaḥ tat devānām avaḥ adyā vṛṇīmahe 
SA_GV01_rvh1-10u-18298	RV_10,036.11a mahad adya mahatām ā vṛṇīmahe 'vo devānām bṛhatām anarvaṇām /	mahat adya mahatām ā vṛṇīmahe vaḥ devānām bṛhatām anarvaṇām 
SA_GV01_rvh1-10u-18299	RV_10,036.11c yathā vasu vīrajātaṃ naśāmahai tad devānām avo adyā vṛṇīmahe //	yathā vasu vīra jātam naśāmahai tat devānām avaḥ adyā vṛṇīmahe 
SA_GV01_rvh1-10u-18300	RV_10,036.12a maho agneḥ samidhānasya śarmaṇy anāgā mitre varuṇe svastaye /	mahaḥ agneḥ samidhānasya śarmaṇi anāgāḥ mitre varuṇe svastaye 
SA_GV01_rvh1-10u-18301	RV_10,036.12c śreṣṭhe syāma savituḥ savīmani tad devānām avo adyā vṛṇīmahe //	śreṣṭhe syāma savituḥ savīmani tat devānām avaḥ adyā vṛṇīmahe 
SA_GV01_rvh1-10u-18302	RV_10,036.13a ye savituḥ satyasavasya viśve mitrasya vrate varuṇasya devāḥ /	ye savituḥ satya savasya viśve mitrasya vrate varuṇasya devāḥ 
SA_GV01_rvh1-10u-18303	RV_10,036.13c te saubhagaṃ vīravad gomad apno dadhātana draviṇaṃ citram asme //	te saubhagam vīravat gomat apnaḥ dadhātana draviṇam citram asme 
SA_GV01_rvh1-10u-18304	RV_10,036.14a savitā paścātāt savitā purastāt savitottarāttāt savitādharāttāt /	savitā paścātāt savitā purastāt savitā uttarāttāt savitā adharāttāt 
SA_GV01_rvh1-10u-18305	RV_10,036.14c savitā naḥ suvatu sarvatātiṃ savitā no rāsatāṃ dīrgham āyuḥ //	savitā naḥ suvatu sarvatātim savitā naḥ rāsatām dīrgham āyuḥ 
SA_GV01_rvh1-10u-18306	RV_10,037.01a namo mitrasya varuṇasya cakṣase maho devāya tad ṛtaṃ saparyata /	namaḥ mitrasya varuṇasya cakṣase mahaḥ devāya tat ṛtam saparyata 
SA_GV01_rvh1-10u-18307	RV_10,037.01c dūredṛśe devajātāya ketave divas putrāya sūryāya śaṃsata //	dūredṛśe deva jātāya ketave divaḥ putrāya sūryāya śaṃsata 
SA_GV01_rvh1-10u-18308	RV_10,037.02a sā mā satyoktiḥ pari pātu viśvato dyāvā ca yatra tatanann ahāni ca /	sā mā satya uktiḥ pari pātu viśvatas dyāvā ca yatra tatanan ahāni ca 
SA_GV01_rvh1-10u-18309	RV_10,037.02c viśvam anyan ni viśate yad ejati viśvāhāpo viśvāhod eti sūryaḥ //	viśvam anyat ni viśate yat ejati viśvāhā apaḥ viśvāhā ud eti sūryaḥ 
SA_GV01_rvh1-10u-18310	RV_10,037.03a na te adevaḥ pradivo ni vāsate yad etaśebhiḥ patarai ratharyasi /	na te adevaḥ pradivaḥ ni vāsate yat etaśebhiḥ pataraiḥ ratharyasi 
SA_GV01_rvh1-10u-18311	RV_10,037.03c prācīnam anyad anu vartate raja ud anyena jyotiṣā yāsi sūrya //	prācīnam anyat anu vartate rajaḥ ud anyena jyotiṣā yāsi sūrya 
SA_GV01_rvh1-10u-18312	RV_10,037.04a yena sūrya jyotiṣā bādhase tamo jagac ca viśvam udiyarṣi bhānunā /	yena sūrya jyotiṣā bādhase tamaḥ jagat ca viśvam udiyarṣi bhānunā 
SA_GV01_rvh1-10u-18313	RV_10,037.04c tenāsmad viśvām anirām anāhutim apāmīvām apa duṣṣvapnyaṃ suva //	tena asmat viśvām an irām an āhutim apa amīvām apa duṣṣvapnyam suva 
SA_GV01_rvh1-10u-18314	RV_10,037.05a viśvasya hi preṣito rakṣasi vratam aheḷayann uccarasi svadhā anu /	viśvasya hi preṣitaḥ rakṣasi vratam a heḍayan uccarasi svadhāḥ anu 
SA_GV01_rvh1-10u-18315	RV_10,037.05c yad adya tvā sūryopabravāmahai taṃ no devā anu maṃsīrata kratum //	yat adya tvā sūrya upabravāmahai tam naḥ devāḥ anu maṃsīrata kratum 
SA_GV01_rvh1-10u-18316	RV_10,037.06a taṃ no dyāvāpṛthivī tan na āpa indraḥ śṛṇvantu maruto havaṃ vacaḥ /	tam naḥ dyāvāpṛthivī tat naḥ āpaḥ indraḥ śṛṇvantu marutaḥ havam vacaḥ 
SA_GV01_rvh1-10u-18317	RV_10,037.06c mā śūne bhūma sūryasya saṃdṛśi bhadraṃ jīvanto jaraṇām aśīmahi //	mā śūne bhūma sūryasya saṃdṛśi bhadram jīvantaḥ jaraṇām aśīmahi 
SA_GV01_rvh1-10u-18318	RV_10,037.07a viśvāhā tvā sumanasaḥ sucakṣasaḥ prajāvanto anamīvā anāgasaḥ /	viśvāhā tvā sumanasaḥ su cakṣasaḥ prajāvantaḥ anamīvāḥ anāgasaḥ 
SA_GV01_rvh1-10u-18319	RV_10,037.07c udyantaṃ tvā mitramaho dive-dive jyog jīvāḥ prati paśyema sūrya //	udyantam tvā mitra mahas dive dive jyok jīvāḥ prati paśyema sūrya 
SA_GV01_rvh1-10u-18320	RV_10,037.08a mahi jyotir bibhrataṃ tvā vicakṣaṇa bhāsvantaṃ cakṣuṣe-cakṣuṣe mayaḥ /	mahi jyotiḥ bibhratam tvā vicakṣaṇa bhāsvantam cakṣuṣe cakṣuṣe mayaḥ 
SA_GV01_rvh1-10u-18321	RV_10,037.08c ārohantam bṛhataḥ pājasas pari vayaṃ jīvāḥ prati paśyema sūrya //	ārohantam bṛhataḥ pājasaḥ pari vayam jīvāḥ prati paśyema sūrya 
SA_GV01_rvh1-10u-18322	RV_10,037.09a yasya te viśvā bhuvanāni ketunā pra cerate ni ca viśante aktubhiḥ /	yasya te viśvā bhuvanāni ketunā pra cerate ni ca viśante aktubhiḥ 
SA_GV01_rvh1-10u-18323	RV_10,037.09c anāgāstvena harikeśa sūryāhnāhnā no vasyasā-vasyasod ihi //	anāgāstvena hari keśa sūrya ahnā ahnā naḥ vasyasā avasyasā ud ihi 
SA_GV01_rvh1-10u-18324	RV_10,037.10a śaṃ no bhava cakṣasā śaṃ no ahnā śam bhānunā śaṃ himā śaṃ ghṛṇena /	śam naḥ bhava cakṣasā śam naḥ ahnā śam bhānunā śam himā śam ghṛṇena 
SA_GV01_rvh1-10u-18325	RV_10,037.10c yathā śam adhvañ cham asad duroṇe tat sūrya draviṇaṃ dhehi citram //	yathā śam adhvam śam asat duroṇe tat sūrya draviṇam dhehi citram 
SA_GV01_rvh1-10u-18326	RV_10,037.11a asmākaṃ devā ubhayāya janmane śarma yacchata dvipade catuṣpade /	asmākam devāḥ ubhayāya janmane śarma yacchata dvipade catuṣpade 
SA_GV01_rvh1-10u-18327	RV_10,037.11c adat pibad ūrjayamānam āśitaṃ tad asme śaṃ yor arapo dadhātana //	adat pibat ūrjayamānam āśitam tat asme śam yos arapaḥ dadhātana 
SA_GV01_rvh1-10u-18328	RV_10,037.12a yad vo devāś cakṛma jihvayā guru manaso vā prayutī devaheḷanam /	yat vaḥ devāḥ cakṛma jihvayā guru manasaḥ vā prayutī deva heḍanam 
SA_GV01_rvh1-10u-18329	RV_10,037.12c arāvā yo no abhi ducchunāyate tasmin tad eno vasavo ni dhetana //	arāvā yaḥ naḥ abhi ducchunāyate tasmin tat enaḥ vasavaḥ ni dhetana 
SA_GV01_rvh1-10u-18330	RV_10,038.01a asmin na indra pṛtsutau yaśasvati śimīvati krandasi prāva sātaye /	asmin naḥ indra pṛtsutau yaśasvati śimīvati krandasi prāva sātaye 
SA_GV01_rvh1-10u-18331	RV_10,038.01c yatra goṣātā dhṛṣiteṣu khādiṣu viṣvak patanti didyavo nṛṣāhye //	yatra goṣātā dhṛṣiteṣu khādiṣu viṣvak patanti didyavaḥ nṛṣāhye 
SA_GV01_rvh1-10u-18332	RV_10,038.02a sa naḥ kṣumantaṃ sadane vy ūrṇuhi goarṇasaṃ rayim indra śravāyyam /	sa naḥ kṣumantam sadane vi ūrṇuhi go arṇasam rayim indra śravāyyam 
SA_GV01_rvh1-10u-18333	RV_10,038.02c syāma te jayataḥ śakra medino yathā vayam uśmasi tad vaso kṛdhi //	syāma te jayataḥ śakra medinaḥ yathā vayam uśmasi tat vaso kṛdhi 
SA_GV01_rvh1-10u-18334	RV_10,038.03a yo no dāsa āryo vā puruṣṭutādeva indra yudhaye ciketati /	yaḥ naḥ dāsaḥ āryaḥ vā puruṣṭutādevaḥ indra yudhaye ciketati 
SA_GV01_rvh1-10u-18335	RV_10,038.03c asmābhiṣ ṭe suṣahāḥ santu śatravas tvayā vayaṃ tān vanuyāma saṃgame //	asmābhiḥ te suṣahāḥ santu śatravaḥ tvayā vayam tān vanuyāma saṃgame 
SA_GV01_rvh1-10u-18336	RV_10,038.04a yo dabhrebhir havyo yaś ca bhūribhir yo abhīke varivovin nṛṣāhye /	yaḥ dabhrebhiḥ havyaḥ yaḥ ca bhūribhiḥ yaḥ abhīke varivaḥ vid nṛṣāhye 
SA_GV01_rvh1-10u-18337	RV_10,038.04c taṃ vikhāde sasnim adya śrutaṃ naram arvāñcam indram avase karāmahe //	tam vikhāde sasnim adya śrutam naram arvāñcam indram avase karāmahe 
SA_GV01_rvh1-10u-18338	RV_10,038.05a svavṛjaṃ hi tvām aham indra śuśravānānudaṃ vṛṣabha radhracodanam /	svavṛjam hi tvām aham indra śuśrava anānudam vṛṣabha radhra codanam 
SA_GV01_rvh1-10u-18339	RV_10,038.05c pra muñcasva pari kutsād ihā gahi kim u tvāvān muṣkayor baddha āsate //	pra muñcasva pari kutsāt iha ā gahi kim u tvāvān muṣkayoḥ baddhaḥ āsate 
SA_GV01_rvh1-10u-18340	RV_10,039.01a yo vām parijmā suvṛd aśvinā ratho doṣām uṣāso havyo haviṣmatā /	yaḥ vām parijmā suvṛt aśvinā rathaḥ doṣām uṣāsaḥ havyaḥ haviṣmatā 
SA_GV01_rvh1-10u-18341	RV_10,039.01c śaśvattamāsas tam u vām idaṃ vayam pitur na nāma suhavaṃ havāmahe //	śaśvattamāsaḥ tam u vām idam vayam pituḥ na nāma su havam havāmahe 
SA_GV01_rvh1-10u-18342	RV_10,039.02a codayataṃ sūnṛtāḥ pinvataṃ dhiya ut purandhīr īrayataṃ tad uśmasi /	codayatam sūnṛtāḥ pinvatam dhiyaḥ ud purandhīḥ īrayatam tat uśmasi 
SA_GV01_rvh1-10u-18343	RV_10,039.02c yaśasam bhāgaṃ kṛṇutaṃ no aśvinā somaṃ na cārum maghavatsu nas kṛtam //	yaśasam bhāgam kṛṇutam naḥ aśvinā somam na cārum maghavatsu naḥ kṛtam 
SA_GV01_rvh1-10u-18344	RV_10,039.03a amājuraś cid bhavatho yuvam bhago 'nāśoś cid avitārāpamasya cit /	amājuraḥ cit bhavathaḥ yuvam bhagaḥ nāśoḥ cit avitārā apamasya cit 
SA_GV01_rvh1-10u-18345	RV_10,039.03c andhasya cin nāsatyā kṛśasya cid yuvām id āhur bhiṣajā rutasya cit //	andhasya cit nāsatyā kṛśasya cit yuvām id āhuḥ bhiṣajā rutasya cit 
SA_GV01_rvh1-10u-18346	RV_10,039.04a yuvaṃ cyavānaṃ sanayaṃ yathā ratham punar yuvānaṃ carathāya takṣathuḥ /	yuvam cyavānam sanayam yathā ratham punar yuvānam carathāya takṣathuḥ 
SA_GV01_rvh1-10u-18347	RV_10,039.04c niṣ ṭaugryam ūhathur adbhyas pari viśvet tā vāṃ savaneṣu pravācyā //	niḥ taugryam ūhathuḥ adbhyaḥ pari viśvā id tā vām savaneṣu pravācyā 
SA_GV01_rvh1-10u-18348	RV_10,039.05a purāṇā vāṃ vīryā pra bravā jane 'tho hāsathur bhiṣajā mayobhuvā /	purāṇā vām vīryā pra bravā jane thaḥ hāsathuḥ bhiṣajā mayobhuvā 
SA_GV01_rvh1-10u-18349	RV_10,039.05c tā vāṃ nu navyāv avase karāmahe 'yaṃ nāsatyā śrad arir yathā dadhat //	tā vām nu navyau avase karāmahe yam nāsatyā śrath ariḥ yathā dadhat 
SA_GV01_rvh1-10u-18350	RV_10,039.06a iyaṃ vām ahve śṛṇutam me aśvinā putrāyeva pitarā mahyaṃ śikṣatam /	iyam vām ahve śṛṇutam me aśvinā putrāya iva pitarā mahyam śikṣatam 
SA_GV01_rvh1-10u-18351	RV_10,039.06c anāpir ajñā asajātyāmatiḥ purā tasyā abhiśaster ava spṛtam //	an āpiḥ ajñāḥ asajātyā amatiḥ purā tasyāḥ abhiśasteḥ ava spṛtam 
SA_GV01_rvh1-10u-18352	RV_10,039.07a yuvaṃ rathena vimadāya śundhyuvaṃ ny ūhathuḥ purumitrasya yoṣaṇām /	yuvam rathena vimadāya śundhyuvam ni ūhathuḥ purumitrasya yoṣaṇām 
SA_GV01_rvh1-10u-18353	RV_10,039.07c yuvaṃ havaṃ vadhrimatyā agacchataṃ yuvaṃ suṣutiṃ cakrathuḥ purandhaye //	yuvam havam vadhrimatyāḥ agacchatam yuvam suṣutim cakrathuḥ purandhaye 
SA_GV01_rvh1-10u-18354	RV_10,039.08a yuvaṃ viprasya jaraṇām upeyuṣaḥ punaḥ kaler akṛṇutaṃ yuvad vayaḥ /	yuvam viprasya jaraṇām upeyuṣaḥ punar kaleḥ akṛṇutam yuvat vayaḥ 
SA_GV01_rvh1-10u-18355	RV_10,039.08c yuvaṃ vandanam ṛśyadād ud ūpathur yuvaṃ sadyo viśpalām etave kṛthaḥ //	yuvam vandanam ṛśyadāt ud ūpathuḥ yuvam sadyas viśpalām etave kṛthaḥ 
SA_GV01_rvh1-10u-18356	RV_10,039.09a yuvaṃ ha rebhaṃ vṛṣaṇā guhā hitam ud airayatam mamṛvāṃsam aśvinā /	yuvam ha rebham vṛṣaṇā guhā hitam ud airayatam mamṛvāṃsam aśvinā 
SA_GV01_rvh1-10u-18357	RV_10,039.09c yuvam ṛbīsam uta taptam atraya omanvantaṃ cakrathuḥ saptavadhraye //	yuvam ṛbīsam uta taptam atraye omanvantam cakrathuḥ saptavadhraye 
SA_GV01_rvh1-10u-18358	RV_10,039.10a yuvaṃ śvetam pedave 'śvināśvaṃ navabhir vājair navatī ca vājinam /	yuvam śvetam pedave śvinā aśvam navabhiḥ vājaiḥ navatī ca vājinam 
SA_GV01_rvh1-10u-18359	RV_10,039.10c carkṛtyaṃ dadathur drāvayatsakham bhagaṃ na nṛbhyo havyam mayobhuvam //	carkṛtyam dadathuḥ drāvayat sakham bhagam na nṛbhyaḥ havyam mayobhuvam 
SA_GV01_rvh1-10u-18360	RV_10,039.11a na taṃ rājānāv adite kutaś cana nāṃho aśnoti duritaṃ nakir bhayam /	na tam rājānau adite kutas cana na aṃhaḥ aśnoti duritam nakir bhayam 
SA_GV01_rvh1-10u-18361	RV_10,039.11c yam aśvinā suhavā rudravartanī purorathaṃ kṛṇuthaḥ patnyā saha //	yam aśvinā su havā rudravartanī puroratham kṛṇuthaḥ patnyā saha 
SA_GV01_rvh1-10u-18362	RV_10,039.12a ā tena yātam manaso javīyasā rathaṃ yaṃ vām ṛbhavaś cakrur aśvinā /	ā tena yātam manasaḥ javīyasā ratham yam vām ṛbhavaḥ cakruḥ aśvinā 
SA_GV01_rvh1-10u-18363	RV_10,039.12c yasya yoge duhitā jāyate diva ubhe ahanī sudine vivasvataḥ //	yasya yoge duhitā jāyate divaḥ ubhe ahanī sudine vivasvataḥ 
SA_GV01_rvh1-10u-18364	RV_10,039.13a tā vartir yātaṃ jayuṣā vi parvatam apinvataṃ śayave dhenum aśvinā /	tā vartiḥ yātam jayuṣā vi parvatam apinvatam śayave dhenum aśvinā 
SA_GV01_rvh1-10u-18365	RV_10,039.13c vṛkasya cid vartikām antar āsyād yuvaṃ śacībhir grasitām amuñcatam //	vṛkasya cit vartikām antar āsyāt yuvam śacībhiḥ grasitām amuñcatam 
SA_GV01_rvh1-10u-18366	RV_10,039.14a etaṃ vāṃ stomam aśvināv akarmātakṣāma bhṛgavo na ratham /	etam vām stomam aśvinau akarma atakṣāma bhṛgavaḥ na ratham 
SA_GV01_rvh1-10u-18367	RV_10,039.14c ny amṛkṣāma yoṣaṇāṃ na marye nityaṃ na sūnuṃ tanayaṃ dadhānāḥ //	ni amṛkṣāma yoṣaṇām na marye nityam na sūnum tanayam dadhānāḥ 
SA_GV01_rvh1-10u-18368	RV_10,040.01a rathaṃ yāntaṃ kuha ko ha vāṃ narā prati dyumantaṃ suvitāya bhūṣati /	ratham yāntam kuha kaḥ ha vām narā prati dyumantam suvitāya bhūṣati 
SA_GV01_rvh1-10u-18369	RV_10,040.01c prātaryāvāṇaṃ vibhvaṃ viśe-viśe vastor-vastor vahamānaṃ dhiyā śami //	prātaryāvāṇam vibhvam viśeviśe vastoḥ vastoḥ vahamānam dhiyā śami 
SA_GV01_rvh1-10u-18370	RV_10,040.02a kuha svid doṣā kuha vastor aśvinā kuhābhipitvaṃ karataḥ kuhoṣatuḥ /	kuha svid doṣā kuha vastoḥ aśvinā kuha abhipitvam karataḥ kuha uṣatuḥ 
SA_GV01_rvh1-10u-18371	RV_10,040.02c ko vāṃ śayutrā vidhaveva devaram maryaṃ na yoṣā kṛṇute sadhastha ā //	kaḥ vām śayutrā vidhavā iva devaram maryam na yoṣā kṛṇute sadhasthe ā 
SA_GV01_rvh1-10u-18372	RV_10,040.03a prātar jarethe jaraṇeva kāpayā vastor-vastor yajatā gacchatho gṛham /	prātar jarethe jaraṇā iva kāpayā vastoḥ vastoḥ yajatā gacchathaḥ gṛham 
SA_GV01_rvh1-10u-18373	RV_10,040.03c kasya dhvasrā bhavathaḥ kasya vā narā rājaputreva savanāva gacchathaḥ //	kasya dhvasrā bhavathaḥ kasya vā narā rāja putrā iva savanā ava gacchathaḥ 
SA_GV01_rvh1-10u-18374	RV_10,040.04a yuvām mṛgeva vāraṇā mṛgaṇyavo doṣā vastor haviṣā ni hvayāmahe /	yuvām mṛgā iva vāraṇā mṛgaṇyavaḥ doṣā vastoḥ haviṣā ni hvayāmahe 
SA_GV01_rvh1-10u-18375	RV_10,040.04c yuvaṃ hotrām ṛtuthā juhvate nareṣaṃ janāya vahathaḥ śubhas patī //	yuvam hotrām ṛtuthā juhvate narā iṣam janāya vahathaḥ śubhaḥ patī 
SA_GV01_rvh1-10u-18376	RV_10,040.05a yuvāṃ ha ghoṣā pary aśvinā yatī rājña ūce duhitā pṛcche vāṃ narā /	yuvām ha ghoṣā pari aśvinā yatī rājñaḥ ūce duhitā pṛcche vām narā 
SA_GV01_rvh1-10u-18377	RV_10,040.05c bhūtam me ahna uta bhūtam aktave 'śvāvate rathine śaktam arvate //	bhūtam me ahne uta bhūtam aktave śvāvate rathine śaktam arvate 
SA_GV01_rvh1-10u-18378	RV_10,040.06a yuvaṃ kavī ṣṭhaḥ pary aśvinā rathaṃ viśo na kutso jaritur naśāyathaḥ /	yuvam kavī ṣṭhaḥ pari aśvinā ratham viśaḥ na kutsaḥ jarituḥ naśāyathaḥ 
SA_GV01_rvh1-10u-18379	RV_10,040.06c yuvor ha makṣā pary aśvinā madhv āsā bharata niṣkṛtaṃ na yoṣaṇā //	yuvoḥ ha makṣā pari aśvinā madhu āsā bharata niṣkṛtam na yoṣaṇā 
SA_GV01_rvh1-10u-18380	RV_10,040.07a yuvaṃ ha bhujyuṃ yuvam aśvinā vaśaṃ yuvaṃ śiñjāram uśanām upārathuḥ /	yuvam ha bhujyum yuvam aśvinā vaśam yuvam śiñjāram uśanām upārathuḥ 
SA_GV01_rvh1-10u-18381	RV_10,040.07c yuvo rarāvā pari sakhyam āsate yuvor aham avasā sumnam ā cake //	yuvoḥ rarāvā pari sakhyam āsate yuvoḥ aham avasā sumnam ā cake 
SA_GV01_rvh1-10u-18382	RV_10,040.08a yuvaṃ ha kṛśaṃ yuvam aśvinā śayuṃ yuvaṃ vidhantaṃ vidhavām uruṣyathaḥ /	yuvam ha kṛśam yuvam aśvinā śayum yuvam vidhantam vidhavām uruṣyathaḥ 
SA_GV01_rvh1-10u-18383	RV_10,040.08c yuvaṃ sanibhya stanayantam aśvināpa vrajam ūrṇuthaḥ saptāsyam //	yuvam sanibhyaḥ stanayantam aśvinā apa vrajam ūrṇuthaḥ sapta āsyam 
SA_GV01_rvh1-10u-18384	RV_10,040.09a janiṣṭa yoṣā patayat kanīnako vi cāruhan vīrudho daṃsanā anu /	janiṣṭa yoṣā patayat kanīnakaḥ vi cāru han vīrudhaḥ daṃsanāḥ anu 
SA_GV01_rvh1-10u-18385	RV_10,040.09c āsmai rīyante nivaneva sindhavo 'smā ahne bhavati tat patitvanam //	ā asmai rīyante nivanā iva sindhavaḥ smai ahne bhavati tat patitvanam 
SA_GV01_rvh1-10u-18386	RV_10,040.10a jīvaṃ rudanti vi mayante adhvare dīrghām anu prasitiṃ dīdhiyur naraḥ /	jīvam rudanti vi mayante adhvare dīrghām anu prasitim dīdhiyuḥ naraḥ 
SA_GV01_rvh1-10u-18387	RV_10,040.10c vāmam pitṛbhyo ya idaṃ samerire mayaḥ patibhyo janayaḥ pariṣvaje //	vāmam pitṛbhyaḥ ye idam samerire mayaḥ patibhyaḥ janayaḥ pariṣvaje 
SA_GV01_rvh1-10u-18388	RV_10,040.11a na tasya vidma tad u ṣu pra vocata yuvā ha yad yuvatyāḥ kṣeti yoniṣu /	na tasya vidma tat u su pra vocata yuvā ha yat yuvatyāḥ kṣeti yoniṣu 
SA_GV01_rvh1-10u-18389	RV_10,040.11c priyosriyasya vṛṣabhasya retino gṛhaṃ gamemāśvinā tad uśmasi //	priya usriyasya vṛṣabhasya retinaḥ gṛham gamema aśvinā tat uśmasi 
SA_GV01_rvh1-10u-18390	RV_10,040.12a ā vām agan sumatir vājinīvasū ny aśvinā hṛtsu kāmā ayaṃsata /	ā vām agan sumatiḥ vājinīvasū ni aśvinā hṛtsu kāmāḥ ayaṃsata 
SA_GV01_rvh1-10u-18391	RV_10,040.12c abhūtaṃ gopā mithunā śubhas patī priyā aryamṇo duryāṃ aśīmahi //	abhūtam gopā mithunā śubhaḥ patī priyāḥ aryamṇaḥ duryām aśīmahi 
SA_GV01_rvh1-10u-18392	RV_10,040.13a tā mandasānā manuṣo duroṇa ā dhattaṃ rayiṃ sahavīraṃ vacasyave /	tā mandasānā manuṣaḥ duroṇe ā dhattam rayim saha vīram vacasyave 
SA_GV01_rvh1-10u-18393	RV_10,040.13c kṛtaṃ tīrthaṃ suprapāṇaṃ śubhas patī sthāṇum patheṣṭhām apa durmatiṃ hatam //	kṛtam tīrtham su prapāṇam śubhaḥ patī sthāṇum patheṣṭhām apa durmatim hatam 
SA_GV01_rvh1-10u-18394	RV_10,040.14a kva svid adya katamāsv aśvinā vikṣu dasrā mādayete śubhas patī /	kva svid adya katamāsu aśvinā vikṣu dasrā mādayete śubhaḥ patī 
SA_GV01_rvh1-10u-18395	RV_10,040.14c ka īṃ ni yeme katamasya jagmatur viprasya vā yajamānasya vā gṛham //	kaḥ īm ni yeme katamasya jagmatuḥ viprasya vā yajamānasya vā gṛham 
SA_GV01_rvh1-10u-18396	RV_10,041.01a samānam u tyam puruhūtam ukthyaṃ rathaṃ tricakraṃ savanā ganigmatam /	samānam u tyam puru hūtam ukthyam ratham tri cakram savanā ganigmatam 
SA_GV01_rvh1-10u-18397	RV_10,041.01c parijmānaṃ vidathyaṃ suvṛktibhir vayaṃ vyuṣṭā uṣaso havāmahe //	parijmānam vidathyam suvṛktibhiḥ vayam vyuṣṭau uṣasaḥ havāmahe 
SA_GV01_rvh1-10u-18398	RV_10,041.02a prātaryujaṃ nāsatyādhi tiṣṭhathaḥ prātaryāvāṇam madhuvāhanaṃ ratham /	prātar yujam nāsatyā adhi tiṣṭhathaḥ prātar yāvāṇam madhu vāhanam ratham 
SA_GV01_rvh1-10u-18399	RV_10,041.02c viśo yena gacchatho yajvarīr narā kīreś cid yajñaṃ hotṛmantam aśvinā //	viśaḥ yena gacchathaḥ yajvarīḥ narā kīreḥ cit yajñam hotṛmantam aśvinā 
SA_GV01_rvh1-10u-18400	RV_10,041.03a adhvaryuṃ vā madhupāṇiṃ suhastyam agnidhaṃ vā dhṛtadakṣaṃ damūnasam /	adhvaryum vā madhu pāṇim suhastyam agnidham vā dhṛtadakṣam damūnasam 
SA_GV01_rvh1-10u-18401	RV_10,041.03c viprasya vā yat savanāni gacchatho 'ta ā yātam madhupeyam aśvinā //	viprasya vā yat savanāni gacchathaḥ te ā yātam madhupeyam aśvinā 
SA_GV01_rvh1-10u-18402	RV_10,042.01a asteva su prataraṃ lāyam asyan bhūṣann iva pra bharā stomam asmai /	astā iva su prataram lāyam asyan bhūṣan iva pra bhara stomam asmai 
SA_GV01_rvh1-10u-18403	RV_10,042.01c vācā viprās tarata vācam aryo ni rāmaya jaritaḥ soma indram //	vācā viprāḥ tarata vācam aryaḥ ni rāmaya jaritar some indram 
SA_GV01_rvh1-10u-18404	RV_10,042.02a dohena gām upa śikṣā sakhāyam pra bodhaya jaritar jāram indram /	dohena gām upa śikṣa sakhāyam pra bodhaya jaritar jāram indram 
SA_GV01_rvh1-10u-18405	RV_10,042.02c kośaṃ na pūrṇaṃ vasunā nyṛṣṭam ā cyāvaya maghadeyāya śūram //	kośam na pūrṇam vasunā nyṛṣṭam ā cyāvaya magha deyāya śūram 
SA_GV01_rvh1-10u-18406	RV_10,042.03a kim aṅga tvā maghavan bhojam āhuḥ śiśīhi mā śiśayaṃ tvā śṛṇomi /	kim aṅga tvā maghavan bhojam āhuḥ śiśīhi mā śiśayam tvā śṛṇomi 
SA_GV01_rvh1-10u-18407	RV_10,042.03c apnasvatī mama dhīr astu śakra vasuvidam bhagam indrā bharā naḥ //	apnasvatī mama dhīḥ astu śakra vasu vidam bhagam indra ā bhara naḥ 
SA_GV01_rvh1-10u-18408	RV_10,042.04a tvāṃ janā mamasatyeṣv indra saṃtasthānā vi hvayante samīke /	tvām janāḥ mamasatyeṣu indra saṃtasthānāḥ vi hvayante samīke 
SA_GV01_rvh1-10u-18409	RV_10,042.04c atrā yujaṃ kṛṇute yo haviṣmān nāsunvatā sakhyaṃ vaṣṭi śūraḥ //	atrā yujam kṛṇute yaḥ haviṣmān na a sunvatā sakhyam vaṣṭi śūraḥ 
SA_GV01_rvh1-10u-18410	RV_10,042.05a dhanaṃ na syandram bahulaṃ yo asmai tīvrān somāṃ āsunoti prayasvān /	dhanam na syandram bahulam yaḥ asmai tīvrān somān āsunoti prayasvān 
SA_GV01_rvh1-10u-18411	RV_10,042.05c tasmai śatrūn sutukān prātar ahno ni svaṣṭrān yuvati hanti vṛtram //	tasmai śatrūn sutukān prātar ahnaḥ ni svaṣṭrān yuvati hanti vṛtram 
SA_GV01_rvh1-10u-18412	RV_10,042.06a yasmin vayaṃ dadhimā śaṃsam indre yaḥ śiśrāya maghavā kāmam asme /	yasmin vayam śaṃsam indre yaḥ śiśrāya maghavā kāmam asme 
SA_GV01_rvh1-10u-18413	RV_10,042.06c ārāc cit san bhayatām asya śatrur ny asmai dyumnā janyā namantām //	ārāt cit san bhayatām asya śatruḥ ni asmai dyumnā janyā namantām 
SA_GV01_rvh1-10u-18414	RV_10,042.07a ārāc chatrum apa bādhasva dūram ugro yaḥ śambaḥ puruhūta tena /	ārāt śatrum apa bādhasva dūram ugraḥ yaḥ śambaḥ puruhūta tena 
SA_GV01_rvh1-10u-18415	RV_10,042.07c asme dhehi yavamad gomad indra kṛdhī dhiyaṃ jaritre vājaratnām //	asme dhehi yavamat gomat indra kṛdhi dhiyam jaritre vāja ratnām 
SA_GV01_rvh1-10u-18416	RV_10,042.08a pra yam antar vṛṣasavāso agman tīvrāḥ somā bahulāntāsa indram /	pra yam antar vṛṣa savāsaḥ agman tīvrāḥ somāḥ bahula antāsaḥ indram 
SA_GV01_rvh1-10u-18417	RV_10,042.08c nāha dāmānam maghavā ni yaṃsan ni sunvate vahati bhūri vāmam //	na aha dāmānam maghavā ni yaṃsat ni sunvate vahati bhūri vāmam 
SA_GV01_rvh1-10u-18418	RV_10,042.09a uta prahām atidīvyā jayāti kṛtaṃ yac chvaghnī vicinoti kāle /	uta prahām atidīvya jayāti kṛtam yat śvaghnī vicinoti kāle 
SA_GV01_rvh1-10u-18419	RV_10,042.09c yo devakāmo na dhanā ruṇaddhi sam it taṃ rāyā sṛjati svadhāvān //	yaḥ deva kāmaḥ na dhanā ruṇaddhi sam id tam rāyā sṛjati svadhāvān 
SA_GV01_rvh1-10u-18420	RV_10,042.10a gobhiṣ ṭaremāmatiṃ durevāṃ yavena kṣudham puruhūta viśvām /	gobhiḥ tarema amatim durevām yavena kṣudham puruhūta viśvām 
SA_GV01_rvh1-10u-18421	RV_10,042.10c vayaṃ rājabhiḥ prathamā dhanāny asmākena vṛjanenā jayema //	vayam rājabhiḥ prathamāḥ dhanāni asmākena vṛjanena jayema 
SA_GV01_rvh1-10u-18422	RV_10,042.11a bṛhaspatir naḥ pari pātu paścād utottarasmād adharād aghāyoḥ /	bṛhaspatiḥ naḥ pari pātu paścāt uta uttarasmāt adharāt aghāyoḥ 
SA_GV01_rvh1-10u-18423	RV_10,042.11c indraḥ purastād uta madhyato naḥ sakhā sakhibhyo varivaḥ kṛṇotu //	indraḥ purastāt uta madhyatas naḥ sakhā sakhibhyaḥ varivaḥ kṛṇotu 
SA_GV01_rvh1-10u-18424	RV_10,043.01a acchā ma indram matayaḥ svarvidaḥ sadhrīcīr viśvā uśatīr anūṣata /	acchā me indram matayaḥ svar vidaḥ sadhrīcīḥ viśvāḥ uśatīḥ anūṣata 
SA_GV01_rvh1-10u-18425	RV_10,043.01c pari ṣvajante janayo yathā patim maryaṃ na śundhyum maghavānam ūtaye //	pari svajante janayaḥ yathā patim maryam na śundhyum maghavānam ūtaye 
SA_GV01_rvh1-10u-18426	RV_10,043.02a na ghā tvadrig apa veti me manas tve it kāmam puruhūta śiśraya /	na ghā tvadrik apa veti me manaḥ tve id kāmam puruhūta śiśraya 
SA_GV01_rvh1-10u-18427	RV_10,043.02c rājeva dasma ni ṣado 'dhi barhiṣy asmin su some 'vapānam astu te //	rājā iva dasma ni sadaḥ dhi barhiṣi asmin su some vapānam astu te 
SA_GV01_rvh1-10u-18428	RV_10,043.03a viṣūvṛd indro amater uta kṣudhaḥ sa id rāyo maghavā vasva īśate /	viṣūvṛt indraḥ amateḥ uta kṣudhaḥ saḥ id rāyaḥ maghavā vasvaḥ īśate 
SA_GV01_rvh1-10u-18429	RV_10,043.03c tasyed ime pravaṇe sapta sindhavo vayo vardhanti vṛṣabhasya śuṣmiṇaḥ //	tasya id ime pravaṇe sapta sindhavaḥ vayaḥ vardhanti vṛṣabhasya śuṣmiṇaḥ 
SA_GV01_rvh1-10u-18430	RV_10,043.04a vayo na vṛkṣaṃ supalāśam āsadan somāsa indram mandinaś camūṣadaḥ /	vayaḥ na vṛkṣam su palāśam āsadan somāsaḥ indram mandinaḥ camūṣadaḥ 
SA_GV01_rvh1-10u-18431	RV_10,043.04c praiṣām anīkaṃ śavasā davidyutad vidat svar manave jyotir āryam //	pra eṣām anīkam śavasā davidyutat vidat svar manave jyotiḥ āryam 
SA_GV01_rvh1-10u-18432	RV_10,043.05a kṛtaṃ na śvaghnī vi cinoti devane saṃvargaṃ yan maghavā sūryaṃ jayat /	kṛtam na śvaghnī vi cinoti devane saṃvargam yat maghavā sūryam jayat 
SA_GV01_rvh1-10u-18433	RV_10,043.05c na tat te anyo anu vīryaṃ śakan na purāṇo maghavan nota nūtanaḥ //	na tat te anyaḥ anu vīryam śakat na purāṇaḥ maghavan na uta nūtanaḥ 
SA_GV01_rvh1-10u-18434	RV_10,043.06a viśaṃ-viśam maghavā pary aśāyata janānāṃ dhenā avacākaśad vṛṣā /	viśaṃviśam maghavā pari aśāyata janānām dhenāḥ avacākaśat vṛṣā 
SA_GV01_rvh1-10u-18435	RV_10,043.06c yasyāha śakraḥ savaneṣu raṇyati sa tīvraiḥ somaiḥ sahate pṛtanyataḥ //	yasya aha śakraḥ savaneṣu raṇyati sa tīvraiḥ somaiḥ sahate pṛtanyataḥ 
SA_GV01_rvh1-10u-18436	RV_10,043.07a āpo na sindhum abhi yat samakṣaran somāsa indraṃ kulyā iva hradam /	āpaḥ na sindhum abhi yat samakṣaran somāsaḥ indram kulyāḥ iva hradam 
SA_GV01_rvh1-10u-18437	RV_10,043.07c vardhanti viprā maho asya sādane yavaṃ na vṛṣṭir divyena dānunā //	vardhanti viprāḥ mahaḥ asya sādane yavam na vṛṣṭiḥ divyena dānunā 
SA_GV01_rvh1-10u-18438	RV_10,043.08a vṛṣā na kruddhaḥ patayad rajassv ā yo aryapatnīr akṛṇod imā apaḥ /	vṛṣā na kruddhaḥ patayat rajassu ā yaḥ arya patnīḥ akṛṇot imāḥ apaḥ 
SA_GV01_rvh1-10u-18439	RV_10,043.08c sa sunvate maghavā jīradānave 'vindaj jyotir manave haviṣmate //	sa sunvate maghavā jīra dānave vindat jyotiḥ manave haviṣmate 
SA_GV01_rvh1-10u-18440	RV_10,043.09a uj jāyatām paraśur jyotiṣā saha bhūyā ṛtasya sudughā purāṇavat /	ud jāyatām paraśuḥ jyotiṣā saha bhūyāḥ ṛtasya su dughā purāṇa vat 
SA_GV01_rvh1-10u-18441	RV_10,043.09c vi rocatām aruṣo bhānunā śuciḥ svar ṇa śukraṃ śuśucīta satpatiḥ //	vi rocatām aruṣaḥ bhānunā śuciḥ svar na śukram śuśucīta satpatiḥ 
SA_GV01_rvh1-10u-18442	RV_10,043.10a gobhiṣ ṭaremāmatiṃ durevāṃ yavena kṣudham puruhūta viśvām /	gobhiḥ tarema amatim durevām yavena kṣudham puruhūta viśvām 
SA_GV01_rvh1-10u-18443	RV_10,043.10c vayaṃ rājabhiḥ prathamā dhanāny asmākena vṛjanenā jayema //	vayam rājabhiḥ prathamāḥ dhanāni asmākena vṛjanena jayema 
SA_GV01_rvh1-10u-18444	RV_10,043.11a bṛhaspatir naḥ pari pātu paścād utottarasmād adharād aghāyoḥ /	bṛhaspatiḥ naḥ pari pātu paścāt uta uttarasmāt adharāt aghāyoḥ 
SA_GV01_rvh1-10u-18445	RV_10,043.11c indraḥ purastād uta madhyato naḥ sakhā sakhibhyo varivaḥ kṛṇotu //	indraḥ purastāt uta madhyatas naḥ sakhā sakhibhyaḥ varivaḥ kṛṇotu 
SA_GV01_rvh1-10u-18446	RV_10,044.01a ā yātv indraḥ svapatir madāya yo dharmaṇā tūtujānas tuviṣmān /	ā yātu indraḥ sva patiḥ madāya yaḥ dharmaṇā tūtujānaḥ tuviṣmān 
SA_GV01_rvh1-10u-18447	RV_10,044.01c pratvakṣāṇo ati viśvā sahāṃsy apāreṇa mahatā vṛṣṇyena //	pratvakṣāṇaḥ ati viśvā sahāṃsi apāreṇa mahatā vṛṣṇyena 
SA_GV01_rvh1-10u-18448	RV_10,044.02a suṣṭhāmā rathaḥ suyamā harī te mimyakṣa vajro nṛpate gabhastau /	suṣṭhāmā rathaḥ su yamā harī te mimyakṣa vajraḥ nṛpate gabhastau 
SA_GV01_rvh1-10u-18449	RV_10,044.02c śībhaṃ rājan supathā yāhy arvāṅ vardhāma te papuṣo vṛṣṇyāni //	śībham rājan su pathā yāhi arvāṅ vardhāma te papuṣaḥ vṛṣṇyāni 
SA_GV01_rvh1-10u-18450	RV_10,044.03a endravāho nṛpatiṃ vajrabāhum ugram ugrāsas taviṣāsa enam /	ā indra vāhaḥ nṛpatim vajra bāhum ugram ugrāsaḥ taviṣāsaḥ enam 
SA_GV01_rvh1-10u-18451	RV_10,044.03c pratvakṣasaṃ vṛṣabhaṃ satyaśuṣmam em asmatrā sadhamādo vahantu //	pratvakṣasam vṛṣabham satya śuṣmam ā īm asmatrā sadhamādaḥ vahantu 
SA_GV01_rvh1-10u-18452	RV_10,044.04a evā patiṃ droṇasācaṃ sacetasam ūrja skambhaṃ dharuṇa ā vṛṣāyase /	eva patim droṇasācam sacetasam ūrjaḥ skambham dharuṇe ā vṛṣāyase 
SA_GV01_rvh1-10u-18453	RV_10,044.04c ojaḥ kṛṣva saṃ gṛbhāya tve apy aso yathā kenipānām ino vṛdhe //	ojaḥ kṛṣva sam gṛbhāya tve api asaḥ yathā kenipānām inaḥ vṛdhe 
SA_GV01_rvh1-10u-18454	RV_10,044.05a gamann asme vasūny ā hi śaṃsiṣaṃ svāśiṣam bharam ā yāhi sominaḥ /	gaman asme vasūni ā hi śaṃsiṣam su āśiṣam bharam ā yāhi sominaḥ 
SA_GV01_rvh1-10u-18455	RV_10,044.05c tvam īśiṣe sāsminn ā satsi barhiṣy anādhṛṣyā tava pātrāṇi dharmaṇā //	tvam īśiṣe sā asmin ā satsi barhiṣi anādhṛṣyā tava pātrāṇi dharmaṇā 
SA_GV01_rvh1-10u-18456	RV_10,044.06a pṛthak prāyan prathamā devahūtayo 'kṛṇvata śravasyāni duṣṭarā /	pṛthak prāyan prathamāḥ deva hūtayaḥ kṛṇvata śravasyāni duṣṭarā 
SA_GV01_rvh1-10u-18457	RV_10,044.06c na ye śekur yajñiyāṃ nāvam āruham īrmaiva te ny aviśanta kepayaḥ //	na ye śekuḥ yajñiyām nāvam āruham īrma eva te ni aviśanta kepayaḥ 
SA_GV01_rvh1-10u-18458	RV_10,044.07a evaivāpāg apare santu dūḍhyo 'śvā yeṣāṃ duryuja āyuyujre /	eva eva apāk apare santu dūḍhyaḥ śvā yeṣām duryujaḥ āyuyujre 
SA_GV01_rvh1-10u-18459	RV_10,044.07c itthā ye prāg upare santi dāvane purūṇi yatra vayunāni bhojanā //	itthā ye prāk upare santi dāvane purūṇi yatra vayunāni bhojanā 
SA_GV01_rvh1-10u-18460	RV_10,044.08a girīṃr ajrān rejamānāṃ adhārayad dyauḥ krandad antarikṣāṇi kopayat /	girīn ajrān rejamānām adhārayat dyauḥ krandat antarikṣāṇi kopayat 
SA_GV01_rvh1-10u-18461	RV_10,044.08c samīcīne dhiṣaṇe vi ṣkabhāyati vṛṣṇaḥ pītvā mada ukthāni śaṃsati //	samīcīne dhiṣaṇe vi skabhāyati vṛṣṇaḥ pītvā made ukthāni śaṃsati 
SA_GV01_rvh1-10u-18462	RV_10,044.09a imam bibharmi sukṛtaṃ te aṅkuśaṃ yenārujāsi maghavañ chaphārujaḥ /	imam bibharmi su kṛtam te aṅkuśam yena ārujāsi maghavan śaphārujaḥ 
SA_GV01_rvh1-10u-18463	RV_10,044.09c asmin su te savane astv okyaṃ suta iṣṭau maghavan bodhy ābhagaḥ //	asmin su te savane astu okyam sute iṣṭau maghavan bodhi ābhagaḥ 
SA_GV01_rvh1-10u-18464	RV_10,044.10a gobhiṣ ṭaremāmatiṃ durevāṃ yavena kṣudham puruhūta viśvām /	gobhiḥ tarema amatim durevām yavena kṣudham puruhūta viśvām 
SA_GV01_rvh1-10u-18465	RV_10,044.10c vayaṃ rājabhiḥ prathamā dhanāny asmākena vṛjanenā jayema //	vayam rājabhiḥ prathamāḥ dhanāni asmākena vṛjanena jayema 
SA_GV01_rvh1-10u-18466	RV_10,044.11a bṛhaspatir naḥ pari pātu paścād utottarasmād adharād aghāyoḥ /	bṛhaspatiḥ naḥ pari pātu paścāt uta uttarasmāt adharāt aghāyoḥ 
SA_GV01_rvh1-10u-18467	RV_10,044.11c indraḥ purastād uta madhyato naḥ sakhā sakhibhyo varivaḥ kṛṇotu //	indraḥ purastāt uta madhyatas naḥ sakhā sakhibhyaḥ varivaḥ kṛṇotu 
SA_GV01_rvh1-10u-18468	RV_10,045.01a divas pari prathamaṃ jajñe agnir asmad dvitīyam pari jātavedāḥ /	divaḥ pari prathamam jajñe agniḥ asmat dvitīyam pari jātavedāḥ 
SA_GV01_rvh1-10u-18469	RV_10,045.01c tṛtīyam apsu nṛmaṇā ajasram indhāna enaṃ jarate svādhīḥ //	tṛtīyam apsu nṛmaṇāḥ ajasram indhānaḥ enam jarate svādhīḥ 
SA_GV01_rvh1-10u-18470	RV_10,045.02a vidmā te agne tredhā trayāṇi vidmā te dhāma vibhṛtā purutrā /	vidma te agne tredhā trayāṇi vidma te dhāma vibhṛtā purutrā 
SA_GV01_rvh1-10u-18471	RV_10,045.02c vidmā te nāma paramaṃ guhā yad vidmā tam utsaṃ yata ājagantha //	vidma te nāma paramam guhā yat vidma tam utsam yatas ājagantha 
SA_GV01_rvh1-10u-18472	RV_10,045.03a samudre tvā nṛmaṇā apsv antar nṛcakṣā īdhe divo agna ūdhan /	samudre tvā nṛmaṇāḥ apsu antar nṛ cakṣāḥ īdhe divaḥ agne ūdhan 
SA_GV01_rvh1-10u-18473	RV_10,045.03c tṛtīye tvā rajasi tasthivāṃsam apām upasthe mahiṣā avardhan //	tṛtīye tvā rajasi tasthivāṃsam apām upasthe mahiṣāḥ avardhan 
SA_GV01_rvh1-10u-18474	RV_10,045.04a akrandad agni stanayann iva dyauḥ kṣāmā rerihad vīrudhaḥ samañjan /	akrandat agniḥ stanayan iva dyauḥ kṣāmā rerihat vīrudhaḥ samañjan 
SA_GV01_rvh1-10u-18475	RV_10,045.04c sadyo jajñāno vi hīm iddho akhyad ā rodasī bhānunā bhāty antaḥ //	sadyas jajñānaḥ vi hi īm iddhaḥ akhyat ā rodasī bhānunā bhāti antar 
SA_GV01_rvh1-10u-18476	RV_10,045.05a śrīṇām udāro dharuṇo rayīṇām manīṣāṇām prārpaṇaḥ somagopāḥ /	śrīṇām udāraḥ dharuṇaḥ rayīṇām manīṣāṇām prārpaṇaḥ soma gopāḥ 
SA_GV01_rvh1-10u-18477	RV_10,045.05c vasuḥ sūnuḥ sahaso apsu rājā vi bhāty agra uṣasām idhānaḥ //	vasuḥ sūnuḥ sahasaḥ apsu rājā vi bhāti agre uṣasām idhānaḥ 
SA_GV01_rvh1-10u-18478	RV_10,045.06a viśvasya ketur bhuvanasya garbha ā rodasī apṛṇāj jāyamānaḥ /	viśvasya ketuḥ bhuvanasya garbhaḥ ā rodasī apṛṇāt jāyamānaḥ 
SA_GV01_rvh1-10u-18479	RV_10,045.06c vīḷuṃ cid adrim abhinat parāyañ janā yad agnim ayajanta pañca //	vīḍum cit adrim abhinat parāyam janāḥ yat agnim ayajanta pañca 
SA_GV01_rvh1-10u-18480	RV_10,045.07a uśik pāvako aratiḥ sumedhā marteṣv agnir amṛto ni dhāyi /	uśij pāvakaḥ aratiḥ sumedhāḥ marteṣu agniḥ amṛtaḥ ni dhāyi 
SA_GV01_rvh1-10u-18481	RV_10,045.07c iyarti dhūmam aruṣam bharibhrad uc chukreṇa śociṣā dyām inakṣan //	iyarti dhūmam aruṣam bharibhrat ud śukreṇa śociṣā dyām inakṣan 
SA_GV01_rvh1-10u-18482	RV_10,045.08a dṛśāno rukma urviyā vy adyaud durmarṣam āyuḥ śriye rucānaḥ /	dṛśānaḥ rukmaḥ urviyā vi adyaut durmarṣam āyuḥ śriye rucānaḥ 
SA_GV01_rvh1-10u-18483	RV_10,045.08c agnir amṛto abhavad vayobhir yad enaṃ dyaur janayat suretāḥ //	agniḥ amṛtaḥ abhavat vayobhiḥ yat enam dyauḥ janayat su retāḥ 
SA_GV01_rvh1-10u-18484	RV_10,045.09a yas te adya kṛṇavad bhadraśoce 'pūpaṃ deva ghṛtavantam agne /	yaḥ te adya kṛṇavat bhadra śoce pūpam deva ghṛtavantam agne 
SA_GV01_rvh1-10u-18485	RV_10,045.09c pra taṃ naya prataraṃ vasyo acchābhi sumnaṃ devabhaktaṃ yaviṣṭha //	pra tam naya prataram vasyaḥ accha abhi sumnam deva bhaktam yaviṣṭha 
SA_GV01_rvh1-10u-18486	RV_10,045.10a ā tam bhaja sauśravaseṣv agna uktha-uktha ā bhaja śasyamāne /	ā tam bhaja sauśravaseṣu agne ukthaukthe ā bhaja śasyamāne 
SA_GV01_rvh1-10u-18487	RV_10,045.10c priyaḥ sūrye priyo agnā bhavāty uj jātena bhinadad uj janitvaiḥ //	priyaḥ sūrye priyaḥ agnā bhavāti ud jātena bhinadat ud janitvaiḥ 
SA_GV01_rvh1-10u-18488	RV_10,045.11a tvām agne yajamānā anu dyūn viśvā vasu dadhire vāryāṇi /	tvām agne yajamānāḥ anu dyūn viśvā vasu dadhire vāryāṇi 
SA_GV01_rvh1-10u-18489	RV_10,045.11c tvayā saha draviṇam icchamānā vrajaṃ gomantam uśijo vi vavruḥ //	tvayā saha draviṇam icchamānāḥ vrajam gomantam uśijaḥ vi vavruḥ 
SA_GV01_rvh1-10u-18490	RV_10,045.12a astāvy agnir narāṃ suśevo vaiśvānara ṛṣibhiḥ somagopāḥ /	astāvi agniḥ narām su śevaḥ vaiśvānaraḥ ṛṣibhiḥ soma gopāḥ 
SA_GV01_rvh1-10u-18491	RV_10,045.12c adveṣe dyāvāpṛthivī huvema devā dhatta rayim asme suvīram //	a dveṣe dyāvāpṛthivī huvema devāḥ dhatta rayim asme su vīram 
SA_GV01_rvh1-10u-18492	RV_10,046.01a pra hotā jāto mahān nabhovin nṛṣadvā sīdad apām upasthe /	pra hotā jātaḥ mahān nabhaḥ vid nṛṣadvā sīdat apām upasthe 
SA_GV01_rvh1-10u-18493	RV_10,046.01c dadhir yo dhāyi sa te vayāṃsi yantā vasūni vidhate tanūpāḥ //	dadhiḥ yaḥ dhāyi sa te vayāṃsi yantā vasūni vidhate tanū pāḥ 
SA_GV01_rvh1-10u-18494	RV_10,046.02a imaṃ vidhanto apāṃ sadhasthe paśuṃ na naṣṭam padair anu gman /	imam vidhantaḥ apām sadhasthe paśum na naṣṭam padaiḥ anu gman 
SA_GV01_rvh1-10u-18495	RV_10,046.02c guhā catantam uśijo namobhir icchanto dhīrā bhṛgavo 'vindan //	guhā catantam uśijaḥ namobhiḥ icchantaḥ dhīrāḥ bhṛgavaḥ vindan 
SA_GV01_rvh1-10u-18496	RV_10,046.03a imaṃ trito bhūry avindad icchan vaibhūvaso mūrdhany aghnyāyāḥ /	imam tritaḥ bhūri avindat icchan vaibhūvasaḥ mūrdhani aghnyāyāḥ 
SA_GV01_rvh1-10u-18497	RV_10,046.03c sa śevṛdho jāta ā harmyeṣu nābhir yuvā bhavati rocanasya //	sa śevṛdhaḥ jātaḥ ā harmyeṣu nābhiḥ yuvā bhavati rocanasya 
SA_GV01_rvh1-10u-18498	RV_10,046.04a mandraṃ hotāram uśijo namobhiḥ prāñcaṃ yajñaṃ netāram adhvarāṇām /	mandram hotāram uśijaḥ namobhiḥ prāñcam yajñam netāram adhvarāṇām 
SA_GV01_rvh1-10u-18499	RV_10,046.04c viśām akṛṇvann aratim pāvakaṃ havyavāhaṃ dadhato mānuṣeṣu //	viśām akṛṇvan aratim pāvakam havyavāham dadhataḥ mānuṣeṣu 
SA_GV01_rvh1-10u-18500	RV_10,046.05a pra bhūr jayantam mahāṃ vipodhām mūrā amūram purāṃ darmāṇam /	pra bhūḥ jayantam mahām vipodhām mūrāḥ amūram purām darmāṇam 
SA_GV01_rvh1-10u-18501	RV_10,046.05c nayanto garbhaṃ vanāṃ dhiyaṃ dhur hiriśmaśruṃ nārvāṇaṃ dhanarcam //	nayantaḥ garbham vanām dhiyam dhuḥ hiriśmaśrum na arvāṇam dhana ṛcam 
SA_GV01_rvh1-10u-18502	RV_10,046.06a ni pastyāsu trita stabhūyan parivīto yonau sīdad antaḥ /	ni pastyāsu trita stabhūyan parivītaḥ yonau sīdat antar 
SA_GV01_rvh1-10u-18503	RV_10,046.06c ataḥ saṃgṛbhyā viśāṃ damūnā vidharmaṇāyantrair īyate nṝn //	atas saṃgṛbhyā viśām damūnāḥ vidharmaṇā ayantraiḥ īyate nṝn 
SA_GV01_rvh1-10u-18504	RV_10,046.07a asyājarāso damām aritrā arcaddhūmāso agnayaḥ pāvakāḥ /	asya ajarāsaḥ damām aritrā arcat dhūmāsaḥ agnayaḥ pāvakāḥ 
SA_GV01_rvh1-10u-18505	RV_10,046.07c śvitīcayaḥ śvātrāso bhuraṇyavo vanarṣado vāyavo na somāḥ //	śvitīcayaḥ śvātrāsaḥ bhuraṇyavaḥ vanarṣadaḥ vāyavaḥ na somāḥ 
SA_GV01_rvh1-10u-18506	RV_10,046.08a pra jihvayā bharate vepo agniḥ pra vayunāni cetasā pṛthivyāḥ /	pra jihvayā bharate vepaḥ agniḥ pra vayunāni cetasā pṛthivyāḥ 
SA_GV01_rvh1-10u-18507	RV_10,046.08c tam āyavaḥ śucayantam pāvakam mandraṃ hotāraṃ dadhire yajiṣṭham //	tam āyavaḥ śucayantam pāvakam mandram hotāram dadhire yajiṣṭham 
SA_GV01_rvh1-10u-18508	RV_10,046.09a dyāvā yam agnim pṛthivī janiṣṭām āpas tvaṣṭā bhṛgavo yaṃ sahobhiḥ /	dyāvā yam agnim pṛthivī janiṣṭa ām āpaḥ tvaṣṭā bhṛgavaḥ yam sahobhiḥ 
SA_GV01_rvh1-10u-18509	RV_10,046.09c īḷenyam prathamam mātariśvā devās tatakṣur manave yajatram //	īḍenyam prathamam mātariśvā devāḥ tatakṣuḥ manave yajatram 
SA_GV01_rvh1-10u-18510	RV_10,046.10a yaṃ tvā devā dadhire havyavāham puruspṛho mānuṣāso yajatram /	yam tvā devāḥ dadhire havya vāham puruspṛhaḥ mānuṣāsaḥ yajatram 
SA_GV01_rvh1-10u-18511	RV_10,046.10c sa yāmann agne stuvate vayo dhāḥ pra devayan yaśasaḥ saṃ hi pūrvīḥ //	sa yāman agne stuvate vayaḥ dhāḥ pra devayan yaśasaḥ sam hi pūrvīḥ 
SA_GV01_rvh1-10u-18512	RV_10,047.01a jagṛbhmā te dakṣiṇam indra hastaṃ vasūyavo vasupate vasūnām /	jagṛbhma te dakṣiṇam indra hastam vasūyavaḥ vasu pate vasūnām 
SA_GV01_rvh1-10u-18513	RV_10,047.01c vidmā hi tvā gopatiṃ śūra gonām asmabhyaṃ citraṃ vṛṣaṇaṃ rayiṃ dāḥ //	vidma hi tvā gopatim śūra gonām asmabhyam citram vṛṣaṇam rayim dāḥ 
SA_GV01_rvh1-10u-18514	RV_10,047.02a svāyudhaṃ svavasaṃ sunīthaṃ catuḥsamudraṃ dharuṇaṃ rayīṇām /	su āyudham su avasam su nītham catur samudram dharuṇam rayīṇām 
SA_GV01_rvh1-10u-18515	RV_10,047.02c carkṛtyaṃ śaṃsyam bhūrivāram asmabhyaṃ citraṃ vṛṣaṇaṃ rayiṃ dāḥ //	carkṛtyam śaṃsyam bhūri vāram asmabhyam citram vṛṣaṇam rayim dāḥ 
SA_GV01_rvh1-10u-18516	RV_10,047.03a subrahmāṇaṃ devavantam bṛhantam uruṃ gabhīram pṛthubudhnam indra /	su brahmāṇam devavantam bṛhantam urum gabhīram pṛthu budhnam indra 
SA_GV01_rvh1-10u-18517	RV_10,047.03c śrutaṛṣim ugram abhimātiṣāham asmabhyaṃ citraṃ vṛṣaṇaṃ rayiṃ dāḥ //	śruta ṛṣim ugram abhimātiṣāham asmabhyam citram vṛṣaṇam rayim dāḥ 
SA_GV01_rvh1-10u-18518	RV_10,047.04a sanadvājaṃ vipravīraṃ tarutraṃ dhanaspṛtaṃ śūśuvāṃsaṃ sudakṣam /	sanat vājam vipra vīram tarutram dhana spṛtam śūśuvāṃsam su dakṣam 
SA_GV01_rvh1-10u-18519	RV_10,047.04c dasyuhanam pūrbhidam indra satyam asmabhyaṃ citraṃ vṛṣaṇaṃ rayiṃ dāḥ //	dasyu hanam pūrbhidam indra satyam asmabhyam citram vṛṣaṇam rayim dāḥ 
SA_GV01_rvh1-10u-18520	RV_10,047.05a aśvāvantaṃ rathinaṃ vīravantaṃ sahasriṇaṃ śatinaṃ vājam indra /	aśvāvantam rathinam vīravantam sahasriṇam śatinam vājam indra 
SA_GV01_rvh1-10u-18521	RV_10,047.05c bhadravrātaṃ vipravīraṃ svarṣām asmabhyaṃ citraṃ vṛṣaṇaṃ rayiṃ dāḥ //	bhadra vrātam vipra vīram svarṣām asmabhyam citram vṛṣaṇam rayim dāḥ 
SA_GV01_rvh1-10u-18522	RV_10,047.06a pra saptagum ṛtadhītiṃ sumedhām bṛhaspatim matir acchā jigāti /	pra saptagum ṛta dhītim su medhām bṛhaspatim matiḥ acchā jigāti 
SA_GV01_rvh1-10u-18523	RV_10,047.06c ya āṅgiraso namasopasadyo 'smabhyaṃ citraṃ vṛṣaṇaṃ rayiṃ dāḥ //	yaḥ āṅgirasaḥ namasā upasadyaḥ smabhyam citram vṛṣaṇam rayim dāḥ 
SA_GV01_rvh1-10u-18524	RV_10,047.07a vanīvāno mama dūtāsa indraṃ stomāś caranti sumatīr iyānāḥ /	vanīvānaḥ mama dūtāsaḥ indram stomāḥ caranti sumatīḥ iyānāḥ 
SA_GV01_rvh1-10u-18525	RV_10,047.07c hṛdispṛśo manasā vacyamānā asmabhyaṃ citraṃ vṛṣaṇaṃ rayiṃ dāḥ //	hṛdispṛśaḥ manasā vacyamānāḥ asmabhyam citram vṛṣaṇam rayim dāḥ 
SA_GV01_rvh1-10u-18526	RV_10,047.08a yat tvā yāmi daddhi tan na indra bṛhantaṃ kṣayam asamaṃ janānām /	yat tvā yāmi daddhi tat naḥ indra bṛhantam kṣayam asamam janānām 
SA_GV01_rvh1-10u-18527	RV_10,047.08c abhi tad dyāvāpṛthivī gṛṇītām asmabhyaṃ citraṃ vṛṣaṇaṃ rayiṃ dāḥ //	abhi tat dyāvāpṛthivī gṛṇītām asmabhyam citram vṛṣaṇam rayim dāḥ 
SA_GV01_rvh1-10u-18528	RV_10,048.01a aham bhuvaṃ vasunaḥ pūrvyas patir ahaṃ dhanāni saṃ jayāmi śaśvataḥ /	aham bhuvam vasunaḥ pūrvyaḥ patiḥ aham dhanāni sam jayāmi śaśvataḥ 
SA_GV01_rvh1-10u-18529	RV_10,048.01c māṃ havante pitaraṃ na jantavo 'haṃ dāśuṣe vi bhajāmi bhojanam //	mām havante pitaram na jantavaḥ ham dāśuṣe vi bhajāmi bhojanam 
SA_GV01_rvh1-10u-18530	RV_10,048.02a aham indro rodho vakṣo atharvaṇas tritāya gā ajanayam aher adhi /	aham indraḥ rodhaḥ vakṣaḥ atharvaṇaḥ tritāya gāḥ ajanayam aheḥ adhi 
SA_GV01_rvh1-10u-18531	RV_10,048.02c ahaṃ dasyubhyaḥ pari nṛmṇam ā dade gotrā śikṣan dadhīce mātariśvane //	aham dasyubhyaḥ pari nṛmṇam ā dade gotrā śikṣan dadhīce mātariśvane 
SA_GV01_rvh1-10u-18532	RV_10,048.03a mahyaṃ tvaṣṭā vajram atakṣad āyasam mayi devāso 'vṛjann api kratum /	mahyam tvaṣṭā vajram atakṣat āyasam mayi devāsaḥ vṛjan api kratum 
SA_GV01_rvh1-10u-18533	RV_10,048.03c mamānīkaṃ sūryasyeva duṣṭaram mām āryanti kṛtena kartvena ca //	mama anīkam sūryasya iva duṣṭaram mām āryanti kṛtena kartvena ca 
SA_GV01_rvh1-10u-18534	RV_10,048.04a aham etaṃ gavyayam aśvyam paśum purīṣiṇaṃ sāyakenā hiraṇyayam /	aham etam gavyayam aśvyam paśum purīṣiṇam sāyakena hiraṇyayam 
SA_GV01_rvh1-10u-18535	RV_10,048.04c purū sahasrā ni śiśāmi dāśuṣe yan mā somāsa ukthino amandiṣuḥ //	purū sahasrā ni śiśāmi dāśuṣe yat mā somāsaḥ ukthinaḥ amandiṣuḥ 
SA_GV01_rvh1-10u-18536	RV_10,048.05a aham indro na parā jigya id dhanaṃ na mṛtyave 'va tasthe kadā cana /	aham indraḥ na parā jigye id dhanam na mṛtyave tasthe kadā cana 
SA_GV01_rvh1-10u-18537	RV_10,048.05c somam in mā sunvanto yācatā vasu na me pūravaḥ sakhye riṣāthana //	somam id mā sunvantaḥ yācata vasu na me pūravaḥ sakhye riṣāthana 
SA_GV01_rvh1-10u-18538	RV_10,048.06a aham etāñ chāśvasato dvā-dvendraṃ ye vajraṃ yudhaye 'kṛṇvata /	aham etām śāśvasataḥ dvādvā indram ye vajram yudhaye kṛṇvata 
SA_GV01_rvh1-10u-18539	RV_10,048.06c āhvayamānāṃ ava hanmanāhanaṃ dṛḷhā vadann anamasyur namasvinaḥ //	āhvayamānām ava hanmanā ahanam dṛḍhā vadan a namasyuḥ namasvinaḥ 
SA_GV01_rvh1-10u-18540	RV_10,048.07a abhīdam ekam eko asmi niṣṣāḷ abhī dvā kim u trayaḥ karanti /	abhi idam ekam ekaḥ asmi niṣṣāh abhī dvā kim u trayaḥ karanti 
SA_GV01_rvh1-10u-18541	RV_10,048.07c khale na parṣān prati hanmi bhūri kim mā nindanti śatravo 'nindrāḥ //	khale na parṣān prati hanmi bhūri kim mā nindanti śatravaḥ na indrāḥ 
SA_GV01_rvh1-10u-18542	RV_10,048.08a ahaṃ guṅgubhyo atithigvam iṣkaram iṣaṃ na vṛtraturaṃ vikṣu dhārayam /	aham guṅgubhyaḥ atithigvam iṣkaram iṣam na vṛtra turam vikṣu 
SA_GV01_rvh1-10u-18543	RV_10,048.08c yat parṇayaghna uta vā karañjahe prāham mahe vṛtrahatye aśuśravi //	yat parṇaya ghne uta vā karañja he pra aham mahe vṛtra hatye aśuśravi 
SA_GV01_rvh1-10u-18544	RV_10,048.09a pra me namī sāpya iṣe bhuje bhūd gavām eṣe sakhyā kṛṇuta dvitā /	pra me namī sāpyaḥ iṣe bhuje bhūt gavām eṣe sakhyā kṛṇuta dvitā 
SA_GV01_rvh1-10u-18545	RV_10,048.09c didyuṃ yad asya samitheṣu maṃhayam ād id enaṃ śaṃsyam ukthyaṃ karam //	didyum yat asya samitheṣu maṃhayam āt id enam śaṃsyam ukthyam karam 
SA_GV01_rvh1-10u-18546	RV_10,048.10a pra nemasmin dadṛśe somo antar gopā nemam āvir asthā kṛṇoti /	pra nemasmin dadṛśe somaḥ antar gopāḥ nemam āvis kṛṇoti 
SA_GV01_rvh1-10u-18547	RV_10,048.10c sa tigmaśṛṅgaṃ vṛṣabhaṃ yuyutsan druhas tasthau bahule baddho antaḥ //	sa tigma śṛṅgam vṛṣabham yuyutsan druhaḥ tasthau bahule baddhaḥ antar 
SA_GV01_rvh1-10u-18548	RV_10,048.11a ādityānāṃ vasūnāṃ rudriyāṇāṃ devo devānāṃ na mināmi dhāma /	ādityānām vasūnām rudriyāṇām devaḥ devānām na mināmi dhāma 
SA_GV01_rvh1-10u-18549	RV_10,048.11c te mā bhadrāya śavase tatakṣur aparājitam astṛtam aṣāḷham //	te mā bhadrāya śavase tatakṣuḥ aparājitam astṛtam aṣāḍham 
SA_GV01_rvh1-10u-18550	RV_10,049.01a ahaṃ dāṃ gṛṇate pūrvyaṃ vasv aham brahma kṛṇavam mahyaṃ vardhanam /	aham dām gṛṇate pūrvyam vasu aham brahma kṛṇavam mahyam vardhanam 
SA_GV01_rvh1-10u-18551	RV_10,049.01c aham bhuvaṃ yajamānasya coditāyajvanaḥ sākṣi viśvasmin bhare //	aham bhuvam yajamānasya codita ayajvanaḥ sākṣi viśvasmin bhare 
SA_GV01_rvh1-10u-18552	RV_10,049.02a māṃ dhur indraṃ nāma devatā divaś ca gmaś cāpāṃ ca jantavaḥ /	mām dhuḥ indram nāma devatāḥ divaḥ ca gmaḥ ca apām ca jantavaḥ 
SA_GV01_rvh1-10u-18553	RV_10,049.02c ahaṃ harī vṛṣaṇā vivratā raghū ahaṃ vajraṃ śavase dhṛṣṇv ā dade //	aham harī vṛṣaṇā vivratā raghū aham vajram śavase dhṛṣṇu ā dade 
SA_GV01_rvh1-10u-18554	RV_10,049.03a aham atkaṃ kavaye śiśnathaṃ hathair ahaṃ kutsam āvam ābhir ūtibhiḥ /	aham atkam kavaye śiśnatham hathaiḥ aham kutsam āvam ābhiḥ ūtibhiḥ 
SA_GV01_rvh1-10u-18555	RV_10,049.03c ahaṃ śuṣṇasya śnathitā vadhar yamaṃ na yo rara āryaṃ nāma dasyave //	aham śuṣṇasya śnathitā vadhar yamam na yaḥ rare āryam nāma dasyave 
SA_GV01_rvh1-10u-18556	RV_10,049.04a aham piteva vetasūṃr abhiṣṭaye tugraṃ kutsāya smadibhaṃ ca randhayam /	aham pitā iva vetasūṃr abhiṣṭaye tugram kutsāya smadibham ca randhayam 
SA_GV01_rvh1-10u-18557	RV_10,049.04c aham bhuvaṃ yajamānasya rājani pra yad bhare tujaye na priyādhṛṣe //	aham bhuvam yajamānasya rājani pra yat bhare tujaye na priyādhṛṣe 
SA_GV01_rvh1-10u-18558	RV_10,049.05a ahaṃ randhayam mṛgayaṃ śrutarvaṇe yan mājihīta vayunā canānuṣak /	aham randhayam mṛgayam śrutarvaṇe yat mā ājihīta vayunā cana anuṣak 
SA_GV01_rvh1-10u-18559	RV_10,049.05c ahaṃ veśaṃ namram āyave 'karam ahaṃ savyāya paḍgṛbhim arandhayam //	aham veśam namram āyave karam aham savyāya paḍgṛbhim arandhayam 
SA_GV01_rvh1-10u-18560	RV_10,049.06a ahaṃ sa yo navavāstvam bṛhadrathaṃ saṃ vṛtreva dāsaṃ vṛtrahārujam /	aham sa yaḥ navavāstvam bṛhat ratham sam vṛtrā iva dāsam vṛtra hā arujam 
SA_GV01_rvh1-10u-18561	RV_10,049.06c yad vardhayantam prathayantam ānuṣag dūre pāre rajaso rocanākaram //	yat vardhayantam prathayantam ānuṣak dūre pāre rajasaḥ rocana ākaram 
SA_GV01_rvh1-10u-18562	RV_10,049.07a ahaṃ sūryasya pari yāmy āśubhiḥ praitaśebhir vahamāna ojasā /	aham sūryasya pari yāmi āśubhiḥ pra etaśebhiḥ vahamānaḥ ojasā 
SA_GV01_rvh1-10u-18563	RV_10,049.07c yan mā sāvo manuṣa āha nirṇija ṛdhak kṛṣe dāsaṃ kṛtvyaṃ hathaiḥ //	yat mā sāvaḥ manuṣe āha nirṇijaḥ ṛdhak kṛṣe dāsam kṛtvyam hathaiḥ 
SA_GV01_rvh1-10u-18564	RV_10,049.08a ahaṃ saptahā nahuṣo nahuṣṭaraḥ prāśrāvayaṃ śavasā turvaśaṃ yadum /	aham sapta hā nahuṣaḥ nahuṣṭaraḥ prāśrāvayam śavasā turvaśam yadum 
SA_GV01_rvh1-10u-18565	RV_10,049.08c ahaṃ ny anyaṃ sahasā sahas karaṃ nava vrādhato navatiṃ ca vakṣayam //	aham ni anyam sahasā sahaḥ karam nava vrādhataḥ navatim ca vakṣayam 
SA_GV01_rvh1-10u-18566	RV_10,049.09a ahaṃ sapta sravato dhārayaṃ vṛṣā dravitnvaḥ pṛthivyāṃ sīrā adhi /	aham sapta sravataḥ dhārayam vṛṣā dravitnvaḥ pṛthivyām sīre adhi 
SA_GV01_rvh1-10u-18567	RV_10,049.09c aham arṇāṃsi vi tirāmi sukratur yudhā vidam manave gātum iṣṭaye //	aham arṇāṃsi vi tirāmi su kratuḥ yudhā vidam manave gātum iṣṭaye 
SA_GV01_rvh1-10u-18568	RV_10,049.10a ahaṃ tad āsu dhārayaṃ yad āsu na devaś cana tvaṣṭādhārayad ruśat /	aham tat āsu dhārayam yat āsu na devaḥ cana tvaṣṭā adhārayat ruśat 
SA_GV01_rvh1-10u-18569	RV_10,049.10c spārhaṃ gavām ūdhassu vakṣaṇāsv ā madhor madhu śvātryaṃ somam āśiram //	spārham gavām ūdhassu vakṣaṇāsu ā madhoḥ madhu śvātryam somam āśiram 
SA_GV01_rvh1-10u-18570	RV_10,049.11a evā devāṃ indro vivye nṝn pra cyautnena maghavā satyarādhāḥ /	eva devān indraḥ vivye nṝn pra cyautnena maghavā satya rādhāḥ 
SA_GV01_rvh1-10u-18571	RV_10,049.11c viśvet tā te harivaḥ śacīvo 'bhi turāsaḥ svayaśo gṛṇanti //	viśvā id tā te harivas śacīvas bhi turāsaḥ sva yaśaḥ gṛṇanti 
SA_GV01_rvh1-10u-18572	RV_10,050.01a pra vo mahe mandamānāyāndhaso 'rcā viśvānarāya viśvābhuve /	pra vaḥ mahe mandamānāya andhasaḥ rcā viśvānarāya viśvābhuve 
SA_GV01_rvh1-10u-18573	RV_10,050.01c indrasya yasya sumakhaṃ saho mahi śravo nṛmṇaṃ ca rodasī saparyataḥ //	indrasya yasya su makham sahaḥ mahi śravaḥ nṛmṇam ca rodasī saparyataḥ 
SA_GV01_rvh1-10u-18574	RV_10,050.02a so cin nu sakhyā narya ina stutaś carkṛtya indro māvate nare /	saḥ cit nu sakhyā naryaḥ ina stutaḥ carkṛtyaḥ indraḥ māvate nare 
SA_GV01_rvh1-10u-18575	RV_10,050.02c viśvāsu dhūrṣu vājakṛtyeṣu satpate vṛtre vāpsv abhi śūra mandase //	viśvāsu dhūrṣu vājakṛtyeṣu satpate vṛtre vā apsu abhi śūra mandase 
SA_GV01_rvh1-10u-18576	RV_10,050.03a ke te nara indra ye ta iṣe ye te sumnaṃ sadhanyam iyakṣān /	ke te naraḥ indra ye te iṣe ye te sumnam sa dhanyam iyakṣān 
SA_GV01_rvh1-10u-18577	RV_10,050.03c ke te vājāyāsuryāya hinvire ke apsu svāsūrvarāsu pauṃsye //	ke te vājāya asuryāya hinvire ke apsu svāsu urvarāsu pauṃsye 
SA_GV01_rvh1-10u-18578	RV_10,050.04a bhuvas tvam indra brahmaṇā mahān bhuvo viśveṣu savaneṣu yajñiyaḥ /	bhuvaḥ tvam indra brahmaṇā mahān bhuvaḥ viśveṣu savaneṣu yajñiyaḥ 
SA_GV01_rvh1-10u-18579	RV_10,050.04c bhuvo nṝṃś cyautno viśvasmin bhare jyeṣṭhaś ca mantro viśvacarṣaṇe //	bhuvaḥ nṝn cyautnaḥ viśvasmin bhare jyeṣṭhaḥ ca mantraḥ viśvacarṣaṇe 
SA_GV01_rvh1-10u-18580	RV_10,050.05a avā nu kaṃ jyāyān yajñavanaso mahīṃ ta omātrāṃ kṛṣṭayo viduḥ /	avā nu kam jyāyān yajñavanasaḥ mahīm te omātrām kṛṣṭayaḥ viduḥ 
SA_GV01_rvh1-10u-18581	RV_10,050.05c aso nu kam ajaro vardhāś ca viśved etā savanā tūtumā kṛṣe //	asaḥ nu kam ajaraḥ vardhāḥ ca viśvā id etā savanā tūtumā kṛṣe 
SA_GV01_rvh1-10u-18582	RV_10,050.06a etā viśvā savanā tūtumā kṛṣe svayaṃ sūno sahaso yāni dadhiṣe /	etā viśvā savanā tūtumā kṛṣe svayam sūno sahasaḥ yāni dadhiṣe 
SA_GV01_rvh1-10u-18583	RV_10,050.06c varāya te pātraṃ dharmaṇe tanā yajño mantro brahmodyataṃ vacaḥ //	varāya te pātram dharmaṇe tanā yajñaḥ mantraḥ brahma udyatam vacaḥ 
SA_GV01_rvh1-10u-18584	RV_10,050.07a ye te vipra brahmakṛtaḥ sute sacā vasūnāṃ ca vasunaś ca dāvane /	ye te vipra brahma kṛtaḥ sute sacā vasūnām ca vasunaḥ ca dāvane 
SA_GV01_rvh1-10u-18585	RV_10,050.07c pra te sumnasya manasā pathā bhuvan made sutasya somyasyāndhasaḥ //	pra te sumnasya manasā pathā bhuvan made sutasya somyasya andhasaḥ 
SA_GV01_rvh1-10u-18586	RV_10,051.01a mahat tad ulbaṃ sthaviraṃ tad āsīd yenāviṣṭitaḥ praviveśithāpaḥ /	mahat tat ulbam sthaviram tat āsīt yena āviṣṭitaḥ praviveśitha apaḥ 
SA_GV01_rvh1-10u-18587	RV_10,051.01c viśvā apaśyad bahudhā te agne jātavedas tanvo deva ekaḥ //	viśvāḥ apaśyat bahudhā te agne jātavedaḥ tanvaḥ devaḥ ekaḥ 
SA_GV01_rvh1-10u-18588	RV_10,051.02a ko mā dadarśa katamaḥ sa devo yo me tanvo bahudhā paryapaśyat /	kaḥ mā dadarśa katamaḥ sa devaḥ yaḥ me tanvaḥ bahudhā paryapaśyat 
SA_GV01_rvh1-10u-18589	RV_10,051.02c kvāha mitrāvaruṇā kṣiyanty agner viśvāḥ samidho devayānīḥ //	kva aha mitrāvaruṇā kṣiyanti agneḥ viśvāḥ samidhaḥ deva yānīḥ 
SA_GV01_rvh1-10u-18590	RV_10,051.03a aicchāma tvā bahudhā jātavedaḥ praviṣṭam agne apsv oṣadhīṣu /	aicchāma tvā bahudhā jātavedaḥ praviṣṭam agne apsu oṣadhīṣu 
SA_GV01_rvh1-10u-18591	RV_10,051.03c taṃ tvā yamo acikec citrabhāno daśāntaruṣyād atirocamānam //	tam tvā yamaḥ aciket citrabhāno daśa antaruṣyāt atirocamānam 
SA_GV01_rvh1-10u-18592	RV_10,051.04a hotrād ahaṃ varuṇa bibhyad āyaṃ ned eva mā yunajann atra devāḥ /	hotrāt aham varuṇa bibhyat āyam na id eva mā yunajan atra devāḥ 
SA_GV01_rvh1-10u-18593	RV_10,051.04c tasya me tanvo bahudhā niviṣṭā etam arthaṃ na ciketāham agniḥ //	tasya me tanvaḥ bahudhā niviṣṭāḥ etam artham na ciketa aham agniḥ 
SA_GV01_rvh1-10u-18594	RV_10,051.05a ehi manur devayur yajñakāmo 'raṅkṛtyā tamasi kṣeṣy agne /	ehi manuḥ devayuḥ yajña kāmaḥ raṅkṛtya tamasi kṣeṣi agne 
SA_GV01_rvh1-10u-18595	RV_10,051.05c sugān pathaḥ kṛṇuhi devayānān vaha havyāni sumanasyamānaḥ //	su gān pathaḥ kṛṇuhi deva yānān vaha havyāni sumanasyamānaḥ 
SA_GV01_rvh1-10u-18596	RV_10,051.06a agneḥ pūrve bhrātaro artham etaṃ rathīvādhvānam anv āvarīvuḥ /	agneḥ pūrve bhrātaraḥ artham etam rathī iva adhvānam anu āvarīvuḥ 
SA_GV01_rvh1-10u-18597	RV_10,051.06c tasmād bhiyā varuṇa dūram āyaṃ gauro na kṣepnor avije jyāyāḥ //	tasmāt bhiyā varuṇa dūram āyam gauraḥ na kṣepnoḥ avije jyāyāḥ 
SA_GV01_rvh1-10u-18598	RV_10,051.07a kurmas ta āyur ajaraṃ yad agne yathā yukto jātavedo na riṣyāḥ /	kurmaḥ te āyuḥ ajaram yat agne yathā yuktaḥ jātavedaḥ na riṣyāḥ 
SA_GV01_rvh1-10u-18599	RV_10,051.07c athā vahāsi sumanasyamāno bhāgaṃ devebhyo haviṣaḥ sujāta //	athā vahāsi sumanasyamānaḥ bhāgam devebhyaḥ haviṣaḥ su jāta 
SA_GV01_rvh1-10u-18600	RV_10,051.08a prayājān me anuyājāṃś ca kevalān ūrjasvantaṃ haviṣo datta bhāgam /	prayājān me anuyājān ca kevalān ūrjasvantam haviṣaḥ datta bhāgam 
SA_GV01_rvh1-10u-18601	RV_10,051.08c ghṛtaṃ cāpām puruṣaṃ cauṣadhīnām agneś ca dīrgham āyur astu devāḥ //	ghṛtam ca apām puruṣam ca oṣadhīnām agneḥ ca dīrgham āyuḥ astu devāḥ 
SA_GV01_rvh1-10u-18602	RV_10,051.09a tava prayājā anuyājāś ca kevala ūrjasvanto haviṣaḥ santu bhāgāḥ /	tava prayājāḥ anuyājāḥ ca kevale ūrjasvantaḥ haviṣaḥ santu bhāgāḥ 
SA_GV01_rvh1-10u-18603	RV_10,051.09c tavāgne yajño 'yam astu sarvas tubhyaṃ namantām pradiśaś catasraḥ //	tava agne yajñaḥ yam astu sarvaḥ tubhyam namantām pradiśaḥ catasraḥ 
SA_GV01_rvh1-10u-18604	RV_10,052.01a viśve devāḥ śāstana mā yatheha hotā vṛto manavai yan niṣadya /	viśve devāḥ śāstana mā yathā iha hotā vṛtaḥ manavai yat niṣadya 
SA_GV01_rvh1-10u-18605	RV_10,052.01c pra me brūta bhāgadheyaṃ yathā vo yena pathā havyam ā vo vahāni //	pra me brūta bhāgadheyam yathā vaḥ yena pathā havyam ā vaḥ vahāni 
SA_GV01_rvh1-10u-18606	RV_10,052.02a ahaṃ hotā ny asīdaṃ yajīyān viśve devā maruto mā junanti /	aham hotā ni asīdam yajīyān viśve devāḥ marutaḥ mā junanti 
SA_GV01_rvh1-10u-18607	RV_10,052.02c ahar-ahar aśvinādhvaryavaṃ vām brahmā samid bhavati sāhutir vām //	ahar ahar aśvinā ādhvaryavam vām brahmā samidh bhavati sā āhutiḥ vām 
SA_GV01_rvh1-10u-18608	RV_10,052.03a ayaṃ yo hotā kir u sa yamasya kam apy ūhe yat samañjanti devāḥ /	ayam yaḥ hotā kis u sa yamasya kam api ūhe yat samañjanti devāḥ 
SA_GV01_rvh1-10u-18609	RV_10,052.03c ahar-ahar jāyate māsi-māsy athā devā dadhire havyavāham //	ahar ahar jāyate māsi māsi athā devāḥ dadhire havyavāham 
SA_GV01_rvh1-10u-18610	RV_10,052.04a māṃ devā dadhire havyavāham apamluktam bahu kṛcchrā carantam /	mām devāḥ dadhire havya vāham apamluktam bahu kṛcchrā carantam 
SA_GV01_rvh1-10u-18611	RV_10,052.04c agnir vidvān yajñaṃ naḥ kalpayāti pañcayāmaṃ trivṛtaṃ saptatantum //	agniḥ vidvān yajñam naḥ kalpayāti pañca yāmam trivṛtam sapta tantum 
SA_GV01_rvh1-10u-18612	RV_10,052.05a ā vo yakṣy amṛtatvaṃ suvīraṃ yathā vo devā varivaḥ karāṇi /	ā vaḥ yakṣi amṛta tvam su vīram yathā vaḥ devāḥ varivaḥ karāṇi 
SA_GV01_rvh1-10u-18613	RV_10,052.05c ā bāhvor vajram indrasya dheyām athemā viśvāḥ pṛtanā jayāti //	ā bāhvoḥ vajram indrasya dheyām atha imāḥ viśvāḥ pṛtanāḥ jayāti 
SA_GV01_rvh1-10u-18614	RV_10,052.06a trīṇi śatā trī sahasrāṇy agniṃ triṃśac ca devā nava cāsaparyan /	trīṇi śatā trī sahasrāṇi agnim triṃśat ca devāḥ nava ca asaparyan 
SA_GV01_rvh1-10u-18615	RV_10,052.06c aukṣan ghṛtair astṛṇan barhir asmā ād id dhotāraṃ ny asādayanta //	aukṣan ghṛtaiḥ astṛṇan barhiḥ asmai āt id hotāram ni asādayanta 
SA_GV01_rvh1-10u-18616	RV_10,053.01a yam aicchāma manasā so 'yam āgād yajñasya vidvān paruṣaś cikitvān /	yam aicchāma manasā saḥ yam āgāt yajñasya vidvān paruṣaḥ cikitvān 
SA_GV01_rvh1-10u-18617	RV_10,053.01c sa no yakṣad devatātā yajīyān ni hi ṣatsad antaraḥ pūrvo asmat //	sa naḥ yakṣat devatātā yajīyān ni hi satsat antaraḥ pūrvaḥ asmat 
SA_GV01_rvh1-10u-18618	RV_10,053.02a arādhi hotā niṣadā yajīyān abhi prayāṃsi sudhitāni hi khyat /	arādhi hotā niṣadā yajīyān abhi prayāṃsi sudhitāni hi khyat 
SA_GV01_rvh1-10u-18619	RV_10,053.02c yajāmahai yajñiyān hanta devāṃ īḷāmahā īḍyāṃ ājyena //	yajāmahai yajñiyān hanta devān īḍāmahai īḍyān ājyena 
SA_GV01_rvh1-10u-18620	RV_10,053.03a sādhvīm akar devavītiṃ no adya yajñasya jihvām avidāma guhyām /	sādhvīm akaḥ deva vītim naḥ adya yajñasya jihvām avidāma guhyām 
SA_GV01_rvh1-10u-18621	RV_10,053.03c sa āyur āgāt surabhir vasāno bhadrām akar devahūtiṃ no adya //	saḥ āyuḥ āgāt surabhiḥ vasānaḥ bhadrām akaḥ deva hūtim naḥ adya 
SA_GV01_rvh1-10u-18622	RV_10,053.04a tad adya vācaḥ prathamam masīya yenāsurāṃ abhi devā asāma /	tat adya vācaḥ prathamam masīya yena asurān abhi devāḥ asāma 
SA_GV01_rvh1-10u-18623	RV_10,053.04c ūrjāda uta yajñiyāsaḥ pañca janā mama hotraṃ juṣadhvam //	ūrjādaḥ uta yajñiyāsaḥ pañca janāḥ mama hotram juṣadhvam 
SA_GV01_rvh1-10u-18624	RV_10,053.05a pañca janā mama hotraṃ juṣantāṃ gojātā uta ye yajñiyāsaḥ /	pañca janāḥ mama hotram juṣantām go jātāḥ uta ye yajñiyāsaḥ 
SA_GV01_rvh1-10u-18625	RV_10,053.05c pṛthivī naḥ pārthivāt pātv aṃhaso 'ntarikṣaṃ divyāt pātv asmān //	pṛthivī naḥ pārthivāt pātu aṃhasaḥ ntarikṣam divyāt pātu asmān 
SA_GV01_rvh1-10u-18626	RV_10,053.06a tantuṃ tanvan rajaso bhānum anv ihi jyotiṣmataḥ patho rakṣa dhiyā kṛtān /	tantum tanvan rajasaḥ bhānum anu ihi jyotiṣmataḥ pathaḥ rakṣa dhiyā kṛtān 
SA_GV01_rvh1-10u-18627	RV_10,053.06c anulbaṇaṃ vayata joguvām apo manur bhava janayā daivyaṃ janam //	anulbaṇam vayata joguvām apaḥ manuḥ bhava janaya daivyam janam 
SA_GV01_rvh1-10u-18628	RV_10,053.07a akṣānaho nahyatanota somyā iṣkṛṇudhvaṃ raśanā ota piṃśata /	akṣānahaḥ nahyatana uta somyāḥ iṣkṛṇudhvam raśanāḥ ā uta piṃśata 
SA_GV01_rvh1-10u-18629	RV_10,053.07c aṣṭāvandhuraṃ vahatābhito rathaṃ yena devāso anayann abhi priyam //	aṣṭāvandhuram vahata abhitas ratham yena devāsaḥ anayan abhi priyam 
SA_GV01_rvh1-10u-18630	RV_10,053.08a aśmanvatī rīyate saṃ rabhadhvam ut tiṣṭhata pra taratā sakhāyaḥ /	aśmanvatī rīyate sam rabhadhvam ud tiṣṭhata pra tarata sakhāyaḥ 
SA_GV01_rvh1-10u-18631	RV_10,053.08c atrā jahāma ye asann aśevāḥ śivān vayam ut taremābhi vājān //	atra jahāma ye asan aśevāḥ śivān vayam ud tarema abhi vājān 
SA_GV01_rvh1-10u-18632	RV_10,053.09a tvaṣṭā māyā ved apasām apastamo bibhrat pātrā devapānāni śantamā /	tvaṣṭā māyāḥ vet apasām apastamaḥ bibhrat pātrā deva pānāni śantamā 
SA_GV01_rvh1-10u-18633	RV_10,053.09c śiśīte nūnam paraśuṃ svāyasaṃ yena vṛścād etaśo brahmaṇas patiḥ //	śiśīte nūnam paraśum su āyasam yena vṛścāt etaśaḥ brahmaṇaḥ patiḥ 
SA_GV01_rvh1-10u-18634	RV_10,053.10a sato nūnaṃ kavayaḥ saṃ śiśīta vāśībhir yābhir amṛtāya takṣatha /	sataḥ nūnam kavayaḥ sam śiśīta vāśībhiḥ yābhiḥ amṛtāya takṣatha 
SA_GV01_rvh1-10u-18635	RV_10,053.10c vidvāṃsaḥ padā guhyāni kartana yena devāso amṛtatvam ānaśuḥ //	vidvāṃsaḥ padā guhyāni kartana yena devāsaḥ amṛta tvam ānaśuḥ 
SA_GV01_rvh1-10u-18636	RV_10,053.11a garbhe yoṣām adadhur vatsam āsany apīcyena manasota jihvayā /	garbhe yoṣām adadhuḥ vatsam āsani apīcyena manasā uta jihvayā 
SA_GV01_rvh1-10u-18637	RV_10,053.11c sa viśvāhā sumanā yogyā abhi siṣāsanir vanate kāra ij jitim //	sa viśvāhā sumanāḥ yogyā abhi siṣāsaniḥ vanate kāre id jitim 
SA_GV01_rvh1-10u-18638	RV_10,054.01a tāṃ su te kīrtim maghavan mahitvā yat tvā bhīte rodasī ahvayetām /	tām su te kīrtim maghavan mahitvā yat tvā bhīte rodasī ahvayetām 
SA_GV01_rvh1-10u-18639	RV_10,054.01c prāvo devāṃ ātiro dāsam ojaḥ prajāyai tvasyai yad aśikṣa indra //	prāvaḥ devān ātiraḥ dāsam ojaḥ prajāyai tvasyai yat aśikṣaḥ indra 
SA_GV01_rvh1-10u-18640	RV_10,054.02a yad acaras tanvā vāvṛdhāno balānīndra prabruvāṇo janeṣu /	yat acaraḥ tanvā vāvṛdhānaḥ balāni indra prabruvāṇaḥ janeṣu 
SA_GV01_rvh1-10u-18641	RV_10,054.02c māyet sā te yāni yuddhāny āhur nādya śatruṃ nanu purā vivitse //	māyā id sā te yāni yuddhāni āhuḥ na adya śatrum nanu purā vivitse 
SA_GV01_rvh1-10u-18642	RV_10,054.03a ka u nu te mahimanaḥ samasyāsmat pūrva ṛṣayo 'ntam āpuḥ /	kaḥ u nu te mahimanaḥ samasya asmat pūrve ṛṣayaḥ ntam āpuḥ 
SA_GV01_rvh1-10u-18643	RV_10,054.03c yan mātaraṃ ca pitaraṃ ca sākam ajanayathās tanvaḥ svāyāḥ //	yat mātaram ca pitaram ca sākam ajanayathāḥ tanvaḥ svāyāḥ 
SA_GV01_rvh1-10u-18644	RV_10,054.04a catvāri te asuryāṇi nāmādābhyāni mahiṣasya santi /	catvāri te asuryāṇi nāma adābhyāni mahiṣasya santi 
SA_GV01_rvh1-10u-18645	RV_10,054.04c tvam aṅga tāni viśvāni vitse yebhiḥ karmāṇi maghavañ cakartha //	tvam aṅga tāni viśvāni vitse yebhiḥ karmāṇi maghavan cakartha 
SA_GV01_rvh1-10u-18646	RV_10,054.05a tvaṃ viśvā dadhiṣe kevalāni yāny āvir yā ca guhā vasūni /	tvam viśvā dadhiṣe kevalāni yāni āvis yā ca guhā vasūni 
SA_GV01_rvh1-10u-18647	RV_10,054.05c kāmam in me maghavan mā vi tārīs tvam ājñātā tvam indrāsi dātā //	kāmam id me maghavan mā vi tārīḥ tvam ājñātā tvam indra asi dātā 
SA_GV01_rvh1-10u-18648	RV_10,054.06a yo adadhāj jyotiṣi jyotir antar yo asṛjan madhunā sam madhūni /	yaḥ adadhāt jyotiṣi jyotiḥ antar yaḥ asṛjat madhunā sam madhūni 
SA_GV01_rvh1-10u-18649	RV_10,054.06c adha priyaṃ śūṣam indrāya manma brahmakṛto bṛhadukthād avāci //	adha priyam śūṣam indrāya manma brahma kṛtaḥ bṛhat ukthāt avāci 
SA_GV01_rvh1-10u-18650	RV_10,055.01a dūre tan nāma guhyam parācair yat tvā bhīte ahvayetāṃ vayodhai /	dūre tat nāma guhyam parācais yat tvā bhīte ahvayetām vayodhai 
SA_GV01_rvh1-10u-18651	RV_10,055.01c ud astabhnāḥ pṛthivīṃ dyām abhīke bhrātuḥ putrān maghavan titviṣāṇaḥ //	ud astabhnāḥ pṛthivīm dyām abhīke bhrātuḥ putrān maghavan titviṣāṇaḥ 
SA_GV01_rvh1-10u-18652	RV_10,055.02a mahat tan nāma guhyam puruspṛg yena bhūtaṃ janayo yena bhavyam /	mahat tat nāma guhyam puruspṛh yena bhūtam janayaḥ yena bhavyam 
SA_GV01_rvh1-10u-18653	RV_10,055.02c pratnaṃ jātaṃ jyotir yad asya priyam priyāḥ sam aviśanta pañca //	pratnam jātam jyotiḥ yat asya priyam priyāḥ sam aviśanta pañca 
SA_GV01_rvh1-10u-18654	RV_10,055.03a ā rodasī apṛṇād ota madhyam pañca devāṃ ṛtuśaḥ sapta-sapta /	ā rodasī apṛṇāt ā uta madhyam pañca devān ṛtuśas sapta sapta 
SA_GV01_rvh1-10u-18655	RV_10,055.03c catustriṃśatā purudhā vi caṣṭe sarūpeṇa jyotiṣā vivratena //	catustriṃśatā purudhā vi caṣṭe sa rūpeṇa jyotiṣā vivratena 
SA_GV01_rvh1-10u-18656	RV_10,055.04a yad uṣa aucchaḥ prathamā vibhānām ajanayo yena puṣṭasya puṣṭam /	yat uṣaḥ aucchaḥ prathamā vibhānām ajanayaḥ yena puṣṭasya puṣṭam 
SA_GV01_rvh1-10u-18657	RV_10,055.04c yat te jāmitvam avaram parasyā mahan mahatyā asuratvam ekam //	yat te jāmi tvam avaram parasyāḥ mahat mahatyāḥ asura tvam ekam 
SA_GV01_rvh1-10u-18658	RV_10,055.05a vidhuṃ dadrāṇaṃ samane bahūnāṃ yuvānaṃ santam palito jagāra /	vidhum dadrāṇam samane bahūnām yuvānam santam palitaḥ jagāra 
SA_GV01_rvh1-10u-18659	RV_10,055.05c devasya paśya kāvyam mahitvādyā mamāra sa hyaḥ sam āna //	devasya paśya kāvyam mahi tvā adyā mamāra sa hyas sam āna 
SA_GV01_rvh1-10u-18660	RV_10,055.06a śākmanā śāko aruṇaḥ suparṇa ā yo mahaḥ śūraḥ sanād anīḷaḥ /	śākmanā śākaḥ aruṇaḥ suparṇaḥ ā yaḥ mahaḥ śūraḥ sanāt anīḍaḥ 
SA_GV01_rvh1-10u-18661	RV_10,055.06c yac ciketa satyam it tan na moghaṃ vasu spārham uta jetota dātā //	yat ciketa satyam id tat na mogham vasu spārham uta jetā uta dātā 
SA_GV01_rvh1-10u-18662	RV_10,055.07a aibhir dade vṛṣṇyā pauṃsyāni yebhir aukṣad vṛtrahatyāya vajrī /	ā ebhiḥ dade vṛṣṇyā pauṃsyāni yebhiḥ aukṣat vṛtra hatyāya vajrī 
SA_GV01_rvh1-10u-18663	RV_10,055.07c ye karmaṇaḥ kriyamāṇasya mahna ṛtekarmam udajāyanta devāḥ //	ye karmaṇaḥ kriyamāṇasya mahnaḥ ṛtekarmam udajāyanta devāḥ 
SA_GV01_rvh1-10u-18664	RV_10,055.08a yujā karmāṇi janayan viśvaujā aśastihā viśvamanās turāṣāṭ /	yujā karmāṇi janayan viśva ojāḥ aśasti hā viśva manāḥ turāṣāh 
SA_GV01_rvh1-10u-18665	RV_10,055.08c pītvī somasya diva ā vṛdhānaḥ śūro nir yudhādhamad dasyūn //	pītvī somasya divaḥ ā vṛdhānaḥ śūraḥ niḥ yudhā adhamat dasyūn 
SA_GV01_rvh1-10u-18666	RV_10,056.01a idaṃ ta ekam para ū ta ekaṃ tṛtīyena jyotiṣā saṃ viśasva /	idam te ekam paras u te ekam tṛtīyena jyotiṣā sam viśasva 
SA_GV01_rvh1-10u-18667	RV_10,056.01c saṃveśane tanvaś cārur edhi priyo devānām parame janitre //	saṃveśane tanvaḥ cāruḥ edhi priyaḥ devānām parame janitre 
SA_GV01_rvh1-10u-18668	RV_10,056.02a tanūṣ ṭe vājin tanvaṃ nayantī vāmam asmabhyaṃ dhātu śarma tubhyam /	tanūḥ te vājin tanvam nayantī vāmam asmabhyam dhātu śarma tubhyam 
SA_GV01_rvh1-10u-18669	RV_10,056.02c ahruto maho dharuṇāya devān divīva jyotiḥ svam ā mimīyāḥ //	ahrutaḥ mahaḥ dharuṇāya devān divi iva jyotiḥ svam ā mimīyāḥ 
SA_GV01_rvh1-10u-18670	RV_10,056.03a vājy asi vājinenā suvenīḥ suvita stomaṃ suvito divaṃ gāḥ /	vājī asi vājinena suvenīḥ suvitaḥ stomam suvitaḥ divam gāḥ 
SA_GV01_rvh1-10u-18671	RV_10,056.03c suvito dharma prathamānu satyā suvito devān suvito 'nu patma //	suvitaḥ dharma prathamā anu satyā suvitaḥ devān suvitaḥ nu patma 
SA_GV01_rvh1-10u-18672	RV_10,056.04a mahimna eṣām pitaraś caneśire devā deveṣv adadhur api kratum /	mahimnaḥ eṣām pitaraḥ cana īśire devāḥ deveṣu adadhuḥ api kratum 
SA_GV01_rvh1-10u-18673	RV_10,056.04c sam avivyacur uta yāny atviṣur aiṣāṃ tanūṣu ni viviśuḥ punaḥ //	sam avivyacuḥ uta yāni atviṣuḥ ā eṣām tanūṣu ni viviśuḥ punar 
SA_GV01_rvh1-10u-18674	RV_10,056.05a sahobhir viśvam pari cakramū rajaḥ pūrvā dhāmāny amitā mimānāḥ /	sahobhiḥ viśvam pari cakramuḥ rajaḥ pūrvā dhāmāni amitā mimānāḥ 
SA_GV01_rvh1-10u-18675	RV_10,056.05c tanūṣu viśvā bhuvanā ni yemire prāsārayanta purudha prajā anu //	tanūṣu viśvā bhuvanā ni yemire prāsārayanta purudha prajāḥ anu 
SA_GV01_rvh1-10u-18676	RV_10,056.06a dvidhā sūnavo 'suraṃ svarvidam āsthāpayanta tṛtīyena karmaṇā /	dvidhā sūnavaḥ suram svar vidam āsthāpayanta tṛtīyena karmaṇā 
SA_GV01_rvh1-10u-18677	RV_10,056.06c svām prajām pitaraḥ pitryaṃ saha āvareṣv adadhus tantum ātatam //	svām prajām pitaraḥ pitryam sahaḥ ā avareṣu adadhuḥ tantum ātatam 
SA_GV01_rvh1-10u-18678	RV_10,056.07a nāvā na kṣodaḥ pradiśaḥ pṛthivyāḥ svastibhir ati durgāṇi viśvā /	nāvā na kṣodaḥ pradiśaḥ pṛthivyāḥ svastibhiḥ ati durgāṇi viśvā 
SA_GV01_rvh1-10u-18679	RV_10,056.07c svām prajām bṛhaduktho mahitvāvareṣv adadhād ā pareṣu //	svām prajām bṛhadukthaḥ mahitvā avareṣu adadhāt ā pareṣu 
SA_GV01_rvh1-10u-18680	RV_10,057.01a mā pra gāma patho vayam mā yajñād indra sominaḥ /	mā pra gāma pathaḥ vayam mā yajñāt indra sominaḥ 
SA_GV01_rvh1-10u-18681	RV_10,057.01c mānta sthur no arātayaḥ //	mā antar sthuḥ naḥ arātayaḥ 
SA_GV01_rvh1-10u-18682	RV_10,057.02a yo yajñasya prasādhanas tantur deveṣv ātataḥ /	yaḥ yajñasya prasādhanaḥ tantuḥ deveṣu ātataḥ 
SA_GV01_rvh1-10u-18683	RV_10,057.02c tam āhutaṃ naśīmahi //	tam āhutam naśīmahi 
SA_GV01_rvh1-10u-18684	RV_10,057.03a mano nv ā huvāmahe nārāśaṃsena somena /	manaḥ nu ā huvāmahe nārāśaṃsena somena 
SA_GV01_rvh1-10u-18685	RV_10,057.03c pitṝṇāṃ ca manmabhiḥ //	pitṝṇām ca manmabhiḥ 
SA_GV01_rvh1-10u-18686	RV_10,057.04a ā ta etu manaḥ punaḥ kratve dakṣāya jīvase /	ā te etu manaḥ punar kratve dakṣāya jīvase 
SA_GV01_rvh1-10u-18687	RV_10,057.04c jyok ca sūryaṃ dṛśe //	jyok ca sūryam dṛśe 
SA_GV01_rvh1-10u-18688	RV_10,057.05a punar naḥ pitaro mano dadātu daivyo janaḥ /	punar naḥ pitaraḥ manaḥ dadātu daivyaḥ janaḥ 
SA_GV01_rvh1-10u-18689	RV_10,057.05c jīvaṃ vrātaṃ sacemahi //	jīvam vrātam sacemahi 
SA_GV01_rvh1-10u-18690	RV_10,057.06a vayaṃ soma vrate tava manas tanūṣu bibhrataḥ /	vayam soma vrate tava manaḥ tanūṣu bibhrataḥ 
SA_GV01_rvh1-10u-18691	RV_10,057.06c prajāvantaḥ sacemahi //	prajāvantaḥ sacemahi 
SA_GV01_rvh1-10u-18692	RV_10,058.01a yat te yamaṃ vaivasvatam mano jagāma dūrakam /	yat te yamam vaivasvatam manaḥ jagāma dūrakam 
SA_GV01_rvh1-10u-18693	RV_10,058.01c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18694	RV_10,058.02a yat te divaṃ yat pṛthivīm mano jagāma dūrakam /	yat te divam yat pṛthivīm manaḥ jagāma dūrakam 
SA_GV01_rvh1-10u-18695	RV_10,058.02c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18696	RV_10,058.03a yat te bhūmiṃ caturbhṛṣṭim mano jagāma dūrakam /	yat te bhūmim catur bhṛṣṭim manaḥ jagāma dūrakam 
SA_GV01_rvh1-10u-18697	RV_10,058.03c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18698	RV_10,058.04a yat te catasraḥ pradiśo mano jagāma dūrakam /	yat te catasraḥ pradiśaḥ manaḥ jagāma dūrakam 
SA_GV01_rvh1-10u-18699	RV_10,058.04c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18700	RV_10,058.05a yat te samudram arṇavam mano jagāma dūrakam /	yat te samudram arṇavam manaḥ jagāma dūrakam 
SA_GV01_rvh1-10u-18701	RV_10,058.05c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18702	RV_10,058.06a yat te marīcīḥ pravato mano jagāma dūrakam /	yat te marīcīḥ pravataḥ manaḥ jagāma dūrakam 
SA_GV01_rvh1-10u-18703	RV_10,058.06c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18704	RV_10,058.07a yat te apo yad oṣadhīr mano jagāma dūrakam /	yat te apaḥ yat oṣadhīḥ manaḥ jagāma dūrakam 
SA_GV01_rvh1-10u-18705	RV_10,058.07c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18706	RV_10,058.08a yat te sūryaṃ yad uṣasam mano jagāma dūrakam /	yat te sūryam yat uṣasam manaḥ jagāma dūrakam 
SA_GV01_rvh1-10u-18707	RV_10,058.08c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18708	RV_10,058.09a yat te parvatān bṛhato mano jagāma dūrakam /	yat te parvatān bṛhataḥ manaḥ jagāma dūrakam 
SA_GV01_rvh1-10u-18709	RV_10,058.09c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18710	RV_10,058.10a yat te viśvam idaṃ jagan mano jagāma dūrakam /	yat te viśvam idam jagat manaḥ jagāma dūrakam 
SA_GV01_rvh1-10u-18711	RV_10,058.10c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18712	RV_10,058.11a yat te parāḥ parāvato mano jagāma dūrakam /	yat te parāḥ parāvataḥ manaḥ jagāma dūrakam 
SA_GV01_rvh1-10u-18713	RV_10,058.11c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18714	RV_10,058.12a yat te bhūtaṃ ca bhavyaṃ ca mano jagāma dūrakam /	yat te bhūtam ca bhavyam ca manaḥ jagāma dūrakam 
SA_GV01_rvh1-10u-18715	RV_10,058.12c tat ta ā vartayāmasīha kṣayāya jīvase //	tat te ā vartayāmasi iha kṣayāya jīvase 
SA_GV01_rvh1-10u-18716	RV_10,059.01a pra tāry āyuḥ prataraṃ navīya sthātāreva kratumatā rathasya /	pra tāri āyuḥ prataram navīya sthātārā iva kratumatā rathasya 
SA_GV01_rvh1-10u-18717	RV_10,059.01c adha cyavāna ut tavīty artham parātaraṃ su nirṛtir jihītām //	adha cyavānaḥ ud tavītī artham parātaram su nirṛtiḥ jihītām 
SA_GV01_rvh1-10u-18718	RV_10,059.02a sāman nu rāye nidhiman nv annaṃ karāmahe su purudha śravāṃsi /	sāman nu rāye nidhimat nu annam karāmahe su purudha śravāṃsi 
SA_GV01_rvh1-10u-18719	RV_10,059.02c tā no viśvāni jaritā mamattu parātaraṃ su nirṛtir jihītām //	tā naḥ viśvāni jaritā mamattu parātaram su nirṛtiḥ jihītām 
SA_GV01_rvh1-10u-18720	RV_10,059.03a abhī ṣv aryaḥ pauṃsyair bhavema dyaur na bhūmiṃ girayo nājrān /	abhi su aryaḥ pauṃsyaiḥ bhavema dyauḥ na bhūmim girayaḥ na ajrān 
SA_GV01_rvh1-10u-18721	RV_10,059.03c tā no viśvāni jaritā ciketa parātaraṃ su nirṛtir jihītām //	tā naḥ viśvāni jaritā ciketa parātaram su nirṛtiḥ jihītām 
SA_GV01_rvh1-10u-18722	RV_10,059.04a mo ṣu ṇaḥ soma mṛtyave parā dāḥ paśyema nu sūryam uccarantam /	mā u su naḥ soma mṛtyave parā dāḥ paśyema nu sūryam uccarantam 
SA_GV01_rvh1-10u-18723	RV_10,059.04c dyubhir hito jarimā sū no astu parātaraṃ su nirṛtir jihītām //	dyubhiḥ hitaḥ jarimā su naḥ astu parātaram su nirṛtiḥ jihītām 
SA_GV01_rvh1-10u-18724	RV_10,059.05a asunīte mano asmāsu dhāraya jīvātave su pra tirā na āyuḥ /	asunīte manaḥ asmāsu dhāraya jīvātave su pra tira naḥ āyuḥ 
SA_GV01_rvh1-10u-18725	RV_10,059.05c rārandhi naḥ sūryasya saṃdṛśi ghṛtena tvaṃ tanvaṃ vardhayasva //	rārandhi naḥ sūryasya saṃdṛśi ghṛtena tvam tanvam vardhayasva 
SA_GV01_rvh1-10u-18726	RV_10,059.06a asunīte punar asmāsu cakṣuḥ punaḥ prāṇam iha no dhehi bhogam /	asunīte punar asmāsu cakṣuḥ punar prāṇam iha naḥ dhehi bhogam 
SA_GV01_rvh1-10u-18727	RV_10,059.06c jyok paśyema sūryam uccarantam anumate mṛḷayā naḥ svasti //	jyok paśyema sūryam uccarantam anumate mṛḍaya naḥ svasti 
SA_GV01_rvh1-10u-18728	RV_10,059.07a punar no asum pṛthivī dadātu punar dyaur devī punar antarikṣam /	punar naḥ asum pṛthivī dadātu punar dyauḥ devī punar antarikṣam 
SA_GV01_rvh1-10u-18729	RV_10,059.07c punar naḥ somas tanvaṃ dadātu punaḥ pūṣā pathyāṃ yā svastiḥ //	punar naḥ somaḥ tanvam dadātu punar pūṣā pathyām yā svastiḥ 
SA_GV01_rvh1-10u-18730	RV_10,059.08a śaṃ rodasī subandhave yahvī ṛtasya mātarā /	śam rodasī su bandhave yahvī ṛtasya mātarā 
SA_GV01_rvh1-10u-18731	RV_10,059.08c bharatām apa yad rapo dyauḥ pṛthivi kṣamā rapo mo ṣu te kiṃ canāmamat //	bharatām apa yat rapaḥ dyauḥ pṛthivi kṣamā rapaḥ mā u su te kim cana amamat 
SA_GV01_rvh1-10u-18732	RV_10,059.09a ava dvake ava trikā divaś caranti bheṣajā /	ava dvake ava trikā divaḥ caranti bheṣajā 
SA_GV01_rvh1-10u-18733	RV_10,059.09c kṣamā cariṣṇv ekakam bharatām apa yad rapo dyauḥ pṛthivi kṣamā rapo mo ṣu te kiṃ canāmamat //	kṣamā cariṣṇu ekakam bharatām apa yat rapaḥ dyauḥ pṛthivi kṣamā rapaḥ mā u su te kim cana amamat 
SA_GV01_rvh1-10u-18734	RV_10,059.10a sam indreraya gām anaḍvāhaṃ ya āvahad uśīnarāṇyā anaḥ /	sam indra īraya gām anaḍvāham yaḥ āvahat uśīnarāṇyāḥ anaḥ 
SA_GV01_rvh1-10u-18735	RV_10,059.10c bharatām apa yad rapo dyauḥ pṛthivi kṣamā rapo mo ṣu te kiṃ canāmamat //	bharatām apa yat rapaḥ dyauḥ pṛthivi kṣamā rapaḥ mā u su te kim cana amamat 
SA_GV01_rvh1-10u-18736	RV_10,060.01a ā janaṃ tveṣasaṃdṛśam māhīnānām upastutam /	ā janam tveṣa saṃdṛśam māhīnānām upastutam 
SA_GV01_rvh1-10u-18737	RV_10,060.01c aganma bibhrato namaḥ //	aganma bibhrataḥ namaḥ 
SA_GV01_rvh1-10u-18738	RV_10,060.02a asamātiṃ nitośanaṃ tveṣaṃ niyayinaṃ ratham /	asamātim nitośanam tveṣam niyayinam ratham 
SA_GV01_rvh1-10u-18739	RV_10,060.02c bhajerathasya satpatim //	bhajerathasya sat patim 
SA_GV01_rvh1-10u-18740	RV_10,060.03a yo janān mahiṣāṃ ivātitasthau pavīravān /	yaḥ janān mahiṣān iva atitasthau pavīravān 
SA_GV01_rvh1-10u-18741	RV_10,060.03c utāpavīravān yudhā //	uta a pavīravān yudhā 
SA_GV01_rvh1-10u-18742	RV_10,060.04a yasyekṣvākur upa vrate revān marāyy edhate /	yasya ikṣvākuḥ upa vrate revān marāyī edhate 
SA_GV01_rvh1-10u-18743	RV_10,060.04c divīva pañca kṛṣṭayaḥ //	divi iva pañca kṛṣṭayaḥ 
SA_GV01_rvh1-10u-18744	RV_10,060.05a indra kṣatrāsamātiṣu rathaproṣṭheṣu dhāraya /	indra kṣatrāsamātiṣu rathaproṣṭheṣu dhāraya 
SA_GV01_rvh1-10u-18745	RV_10,060.05c divīva sūryaṃ dṛśe //	divi iva sūryam dṛśe 
SA_GV01_rvh1-10u-18746	RV_10,060.06a agastyasya nadbhyaḥ saptī yunakṣi rohitā /	agastyasya nadbhyaḥ saptī yunakṣi rohitā 
SA_GV01_rvh1-10u-18747	RV_10,060.06c paṇīn ny akramīr abhi viśvān rājann arādhasaḥ //	paṇīn ni akramīḥ abhi viśvān rājan arādhasaḥ 
SA_GV01_rvh1-10u-18748	RV_10,060.07a ayam mātāyam pitāyaṃ jīvātur āgamat /	ayam mātā ayam pitā ayam jīvātuḥ āgamat 
SA_GV01_rvh1-10u-18749	RV_10,060.07c idaṃ tava prasarpaṇaṃ subandhav ehi nir ihi //	idam tava prasarpaṇam subandho ehi niḥ ihi 
SA_GV01_rvh1-10u-18750	RV_10,060.08a yathā yugaṃ varatrayā nahyanti dharuṇāya kam /	yathā yugam varatrayā nahyanti dharuṇāya kam 
SA_GV01_rvh1-10u-18751	RV_10,060.08c evā dādhāra te mano jīvātave na mṛtyave 'tho ariṣṭatātaye //	evā dādhāra te manaḥ jīvātave na mṛtyave thaḥ ariṣṭatātaye 
SA_GV01_rvh1-10u-18752	RV_10,060.09a yatheyam pṛthivī mahī dādhāremān vanaspatīn /	yathā iyam pṛthivī mahī dādhāra imān vanaspatīn 
SA_GV01_rvh1-10u-18753	RV_10,060.09c evā dādhāra te mano jīvātave na mṛtyave 'tho ariṣṭatātaye //	evā dādhāra te manaḥ jīvātave na mṛtyave thaḥ ariṣṭatātaye 
SA_GV01_rvh1-10u-18754	RV_10,060.10a yamād ahaṃ vaivasvatāt subandhor mana ābharam /	yamāt aham vaivasvatāt subandhoḥ manaḥ ābharam 
SA_GV01_rvh1-10u-18755	RV_10,060.10c jīvātave na mṛtyave 'tho ariṣṭatātaye //	jīvātave na mṛtyave thaḥ ariṣṭatātaye 
SA_GV01_rvh1-10u-18756	RV_10,060.11a nyag vāto 'va vāti nyak tapati sūryaḥ /	nyak vātaḥ va vāti nyak tapati sūryaḥ 
SA_GV01_rvh1-10u-18757	RV_10,060.11c nīcīnam aghnyā duhe nyag bhavatu te rapaḥ //	nīcīnam aghnyā duhe nyak bhavatu te rapaḥ 
SA_GV01_rvh1-10u-18758	RV_10,060.12a ayam me hasto bhagavān ayam me bhagavattaraḥ /	ayam me hastaḥ bhagavān ayam me bhagavattaraḥ 
SA_GV01_rvh1-10u-18759	RV_10,060.12c ayam me viśvabheṣajo 'yaṃ śivābhimarśanaḥ //	ayam me viśva bheṣajaḥ yam śiva abhimarśanaḥ 
SA_GV01_rvh1-10u-18760	RV_10,061.01a idam itthā raudraṃ gūrtavacā brahma kratvā śacyām antar ājau /	idam itthā raudram gūrta vacāḥ brahma kratvā śacyām antar ājau 
SA_GV01_rvh1-10u-18761	RV_10,061.01c krāṇā yad asya pitarā maṃhaneṣṭhāḥ parṣat pakthe ahann ā sapta hotṝn //	krāṇāḥ yat asya pitarā maṃhaneṣṭhāḥ parṣat pakthe ahan ā sapta hotṝn 
SA_GV01_rvh1-10u-18762	RV_10,061.02a sa id dānāya dabhyāya vanvañ cyavānaḥ sūdair amimīta vedim /	saḥ id dānāya dabhyāya vanvam cyavānaḥ sūdaiḥ amimīta vedim 
SA_GV01_rvh1-10u-18763	RV_10,061.02c tūrvayāṇo gūrtavacastamaḥ kṣodo na reta itaūti siñcat //	tūrvayāṇaḥ gūrta vacastamaḥ kṣodaḥ na retaḥ itaūti siñcat 
SA_GV01_rvh1-10u-18764	RV_10,061.03a mano na yeṣu havaneṣu tigmaṃ vipaḥ śacyā vanutho dravantā /	manaḥ na yeṣu havaneṣu tigmam vipaḥ śacyā vanuthaḥ dravantā 
SA_GV01_rvh1-10u-18765	RV_10,061.03c ā yaḥ śaryābhis tuvinṛmṇo asyāśrīṇītādiśaṃ gabhastau //	ā yaḥ śaryābhiḥ tuvi nṛmṇaḥ asya āśrīṇīta ādiśam gabhastau 
SA_GV01_rvh1-10u-18766	RV_10,061.04a kṛṣṇā yad goṣv aruṇīṣu sīdad divo napātāśvinā huve vām /	kṛṣṇā yat goṣu aruṇīṣu sīdat divaḥ napātā aśvinā huve vām 
SA_GV01_rvh1-10u-18767	RV_10,061.04c vītam me yajñam ā gatam me annaṃ vavanvāṃsā neṣam asmṛtadhrū //	vītam me yajñam ā gatam me annam vavanvāṃsā na iṣam asmṛtadhrū 
SA_GV01_rvh1-10u-18768	RV_10,061.05a prathiṣṭa yasya vīrakarmam iṣṇad anuṣṭhitaṃ nu naryo apauhat /	prathiṣṭa yasya vīrakarmam iṣṇat anuṣṭhitam nu naryaḥ apauhat 
SA_GV01_rvh1-10u-18769	RV_10,061.05c punas tad ā vṛhati yat kanāyā duhitur ā anubhṛtam anarvā //	punar tat ā vṛhati yat kanāyāḥ duhituḥ ā anubhṛtam anarvā 
SA_GV01_rvh1-10u-18770	RV_10,061.06a madhyā yat kartvam abhavad abhīke kāmaṃ kṛṇvāne pitari yuvatyām /	madhyā yat kartvam abhavat abhīke kāmam kṛṇvāne pitari yuvatyām 
SA_GV01_rvh1-10u-18771	RV_10,061.06c manānag reto jahatur viyantā sānau niṣiktaṃ sukṛtasya yonau //	manānaś retaḥ jahatuḥ viyantā sānau niṣiktam sukṛtasya yonau 
SA_GV01_rvh1-10u-18772	RV_10,061.07a pitā yat svāṃ duhitaram adhiṣkan kṣmayā retaḥ saṃjagmāno ni ṣiñcat /	pitā yat svām duhitaram adhiṣkan kṣmayā retaḥ saṃjagmānaḥ ni siñcat 
SA_GV01_rvh1-10u-18773	RV_10,061.07c svādhyo 'janayan brahma devā vāstoṣ patiṃ vratapāṃ nir atakṣan //	su ādhyaḥ janayan brahma devāḥ vāstoḥ patim vrata pām niḥ atakṣan 
SA_GV01_rvh1-10u-18774	RV_10,061.08a sa īṃ vṛṣā na phenam asyad ājau smad ā paraid apa dabhracetāḥ /	saḥ īm vṛṣā na phenam asyat ājau smat ā parait apa dabhra cetāḥ 
SA_GV01_rvh1-10u-18775	RV_10,061.08c sarat padā na dakṣiṇā parāvṛṅ na tā nu me pṛśanyo jagṛbhre //	sarat padā na dakṣiṇā parāvṛj na tāḥ nu me pṛśanyaḥ jagṛbhre 
SA_GV01_rvh1-10u-18776	RV_10,061.09a makṣū na vahniḥ prajāyā upabdir agniṃ na nagna upa sīdad ūdhaḥ /	makṣū na vahniḥ prajāyāḥ upabdiḥ agnim na nagnaḥ upa sīdat ūdhar 
SA_GV01_rvh1-10u-18777	RV_10,061.09c sanitedhmaṃ sanitota vājaṃ sa dhartā jajñe sahasā yavīyut //	sanitā idhmam sanitā uta vājam sa dhartā jajñe sahasā yavīyudh 
SA_GV01_rvh1-10u-18778	RV_10,061.10a makṣū kanāyāḥ sakhyaṃ navagvā ṛtaṃ vadanta ṛtayuktim agman /	makṣū kanāyāḥ sakhyam navagvāḥ ṛtam vadantaḥ ṛta yuktim agman 
SA_GV01_rvh1-10u-18779	RV_10,061.10c dvibarhaso ya upa gopam āgur adakṣiṇāso acyutā dudukṣan //	dvibarhasaḥ ye upa gopam āguḥ a dakṣiṇāsaḥ acyutā dudukṣan 
SA_GV01_rvh1-10u-18780	RV_10,061.11a makṣū kanāyāḥ sakhyaṃ navīyo rādho na reta ṛtam it turaṇyan /	makṣū kanāyāḥ sakhyam navīyaḥ rādhaḥ na retaḥ ṛtam id turaṇyan 
SA_GV01_rvh1-10u-18781	RV_10,061.11c śuci yat te rekṇa āyajanta sabardughāyāḥ paya usriyāyāḥ //	śuci yat te rekṇaḥ āyajanta sabardughāyāḥ payaḥ usriyāyāḥ 
SA_GV01_rvh1-10u-18782	RV_10,061.12a paśvā yat paścā viyutā budhanteti bravīti vaktarī rarāṇaḥ /	paśvā yat paścā viyutā budhanta iti bravīti vaktari rarāṇaḥ 
SA_GV01_rvh1-10u-18783	RV_10,061.12c vasor vasutvā kāravo 'nehā viśvaṃ viveṣṭi draviṇam upa kṣu //	vasoḥ vasu tvā kāravaḥ nehāḥ viśvam viveṣṭi draviṇam upa kṣu 
SA_GV01_rvh1-10u-18784	RV_10,061.13a tad in nv asya pariṣadvāno agman purū sadanto nārṣadam bibhitsan /	tat id nu asya pariṣadvānaḥ agman purū sadantaḥ nārṣadam bibhitsan 
SA_GV01_rvh1-10u-18785	RV_10,061.13c vi śuṣṇasya saṃgrathitam anarvā vidat puruprajātasya guhā yat //	vi śuṣṇasya saṃgrathitam anarvā vidat puru prajātasya guhā yat 
SA_GV01_rvh1-10u-18786	RV_10,061.14a bhargo ha nāmota yasya devāḥ svar ṇa ye triṣadhasthe niṣeduḥ /	bhargaḥ ha nāma uta yasya devāḥ svar na ye triṣadhasthe niṣeduḥ 
SA_GV01_rvh1-10u-18787	RV_10,061.14c agnir ha nāmota jātavedāḥ śrudhī no hotar ṛtasya hotādhruk //	agniḥ ha nāma uta jātavedāḥ śrudhi naḥ hotar ṛtasya hotā adhruk 
SA_GV01_rvh1-10u-18788	RV_10,061.15a uta tyā me raudrāv arcimantā nāsatyāv indra gūrtaye yajadhyai /	uta tyā me raudrau arcimantā nāsatyau indra gūrtaye yajadhyai 
SA_GV01_rvh1-10u-18789	RV_10,061.15c manuṣvad vṛktabarhiṣe rarāṇā mandū hitaprayasā vikṣu yajyū //	manuṣvat vṛktabarhiṣe rarāṇā mandū hitaprayasā vikṣu yajyū 
SA_GV01_rvh1-10u-18790	RV_10,061.16a ayaṃ stuto rājā vandi vedhā apaś ca vipras tarati svasetuḥ /	ayam stutaḥ rājā vandi vedhāḥ apaḥ ca vipraḥ tarati sva setuḥ 
SA_GV01_rvh1-10u-18791	RV_10,061.16c sa kakṣīvantaṃ rejayat so agniṃ nemiṃ na cakram arvato raghudru //	sa kakṣīvantam rejayat saḥ agnim nemim na cakram arvataḥ raghudru 
SA_GV01_rvh1-10u-18792	RV_10,061.17a sa dvibandhur vaitaraṇo yaṣṭā sabardhuṃ dhenum asvaṃ duhadhyai /	sa dvi bandhuḥ vaitaraṇaḥ yaṣṭā sabardhum dhenum duhadhyai 
SA_GV01_rvh1-10u-18793	RV_10,061.17c saṃ yan mitrāvaruṇā vṛñja ukthair jyeṣṭhebhir aryamaṇaṃ varūthaiḥ //	sam yat mitrāvaruṇā vṛñje ukthaiḥ jyeṣṭhebhiḥ aryamaṇam varūthaiḥ 
SA_GV01_rvh1-10u-18794	RV_10,061.18a tadbandhuḥ sūrir divi te dhiyandhā nābhānediṣṭho rapati pra venan /	tad bandhuḥ sūriḥ divi te nābhānediṣṭhaḥ rapati pra venan 
SA_GV01_rvh1-10u-18795	RV_10,061.18c sā no nābhiḥ paramāsya vā ghāhaṃ tat paścā katithaś cid āsa //	sā naḥ nābhiḥ paramā asya vā gha aham tat paścā katithaḥ cit āsa 
SA_GV01_rvh1-10u-18796	RV_10,061.19a iyam me nābhir iha me sadhastham ime me devā ayam asmi sarvaḥ /	iyam me nābhiḥ iha me sadhastham ime me devāḥ ayam asmi sarvaḥ 
SA_GV01_rvh1-10u-18797	RV_10,061.19c dvijā aha prathamajā ṛtasyedaṃ dhenur aduhaj jāyamānā //	dvijāḥ aha prathama jāḥ ṛtasya idam dhenuḥ aduhat jāyamānā 
SA_GV01_rvh1-10u-18798	RV_10,061.20a adhāsu mandro aratir vibhāvāva syati dvivartanir vaneṣāṭ /	mandraḥ aratiḥ vibhāvā ava syati dvi vartaniḥ vaneṣāh 
SA_GV01_rvh1-10u-18799	RV_10,061.20c ūrdhvā yac chreṇir na śiśur dan makṣū sthiraṃ śevṛdhaṃ sūta mātā //	ūrdhvā yat śreṇiḥ na śiśuḥ makṣū sthiram śevṛdham sūta mātā 
SA_GV01_rvh1-10u-18800	RV_10,061.21a adhā gāva upamātiṃ kanāyā anu śvāntasya kasya cit pareyuḥ /	adhā gāvaḥ upamātim kanāyāḥ anu śvāntasya kasya cit pareyuḥ 
SA_GV01_rvh1-10u-18801	RV_10,061.21c śrudhi tvaṃ sudraviṇo nas tvaṃ yāḷ āśvaghnasya vāvṛdhe sūnṛtābhiḥ //	śrudhi tvam su draviṇaḥ naḥ tvam yāṭ āśvaghnasya vāvṛdhe sūnṛtābhiḥ 
SA_GV01_rvh1-10u-18802	RV_10,061.22a adha tvam indra viddhy asmān maho rāye nṛpate vajrabāhuḥ /	adha tvam indra viddhi asmān mahaḥ rāye nṛpate vajra bāhuḥ 
SA_GV01_rvh1-10u-18803	RV_10,061.22c rakṣā ca no maghonaḥ pāhi sūrīn anehasas te harivo abhiṣṭau //	rakṣā ca naḥ maghonaḥ pāhi sūrīn anehasaḥ te harivas abhiṣṭau 
SA_GV01_rvh1-10u-18804	RV_10,061.23a adha yad rājānā gaviṣṭau sarat saraṇyuḥ kārave jaraṇyuḥ /	adha yat rājānā gaviṣṭau sarat saraṇyuḥ kārave jaraṇyuḥ 
SA_GV01_rvh1-10u-18805	RV_10,061.23c vipraḥ preṣṭhaḥ sa hy eṣām babhūva parā ca vakṣad uta parṣad enān //	vipraḥ preṣṭhaḥ sa hi eṣām babhūva parā ca vakṣat uta parṣat enān 
SA_GV01_rvh1-10u-18806	RV_10,061.24a adhā nv asya jenyasya puṣṭau vṛthā rebhanta īmahe tad ū nu /	adhā nu asya jenyasya puṣṭau vṛthā rebhantaḥ īmahe tat ū nu 
SA_GV01_rvh1-10u-18807	RV_10,061.24c saraṇyur asya sūnur aśvo vipraś cāsi śravasaś ca sātau //	saraṇyuḥ asya sūnuḥ aśvaḥ vipraḥ ca asi śravasaḥ ca sātau 
SA_GV01_rvh1-10u-18808	RV_10,061.25a yuvor yadi sakhyāyāsme śardhāya stomaṃ jujuṣe namasvān /	yuvoḥ yadi sakhyāya asme śardhāya stomam jujuṣe namasvān 
SA_GV01_rvh1-10u-18809	RV_10,061.25c viśvatra yasminn ā giraḥ samīcīḥ pūrvīva gātur dāśat sūnṛtāyai //	viśvatra yasmin ā giraḥ samīcīḥ pūrvī iva gātuḥ dāśat sūnṛtāyai 
SA_GV01_rvh1-10u-18810	RV_10,061.26a sa gṛṇāno adbhir devavān iti subandhur namasā sūktaiḥ /	sa gṛṇānaḥ adbhiḥ devavān iti su bandhuḥ namasā sūktaiḥ 
SA_GV01_rvh1-10u-18811	RV_10,061.26c vardhad ukthair vacobhir ā hi nūnaṃ vy adhvaiti payasa usriyāyāḥ //	vardhat ukthaiḥ vacobhiḥ ā hi nūnam vi adhvā eti payasaḥ usriyāyāḥ 
SA_GV01_rvh1-10u-18812	RV_10,061.27a ta ū ṣu ṇo maho yajatrā bhūta devāsa ūtaye sajoṣāḥ /	te ū su naḥ mahaḥ yajatrāḥ bhūta devāsaḥ ūtaye sajoṣāḥ 
SA_GV01_rvh1-10u-18813	RV_10,061.27c ye vājāṃ anayatā viyanto ye sthā nicetāro amūrāḥ //	ye vājām anayata viyantaḥ ye stha nicetāraḥ amūrāḥ 
SA_GV01_rvh1-10u-18814	RV_10,062.01a ye yajñena dakṣiṇayā samaktā indrasya sakhyam amṛtatvam ānaśa /	ye yajñena dakṣiṇayā samaktāḥ indrasya sakhyam amṛta tvam ānaśa 
SA_GV01_rvh1-10u-18815	RV_10,062.01c tebhyo bhadram aṅgiraso vo astu prati gṛbhṇīta mānavaṃ sumedhasaḥ //	tebhyaḥ bhadram aṅgirasaḥ vaḥ astu prati gṛbhṇīta mānavam sumedhasaḥ 
SA_GV01_rvh1-10u-18816	RV_10,062.02a ya udājan pitaro gomayaṃ vasv ṛtenābhindan parivatsare valam /	ye udājan pitaraḥ go mayam vasu ṛtena abhindan parivatsare valam 
SA_GV01_rvh1-10u-18817	RV_10,062.02c dīrghāyutvam aṅgiraso vo astu prati gṛbhṇīta mānavaṃ sumedhasaḥ //	dīrgha āyu tvam aṅgirasaḥ vaḥ astu prati gṛbhṇīta mānavam sumedhasaḥ 
SA_GV01_rvh1-10u-18818	RV_10,062.03a ya ṛtena sūryam ārohayan divy aprathayan pṛthivīm mātaraṃ vi /	ye ṛtena sūryam ārohayan divi aprathayan pṛthivīm mātaram vi 
SA_GV01_rvh1-10u-18819	RV_10,062.03c suprajāstvam aṅgiraso vo astu prati gṛbhṇīta mānavaṃ sumedhasaḥ //	suprajāstvam aṅgirasaḥ vaḥ astu prati gṛbhṇīta mānavam sumedhasaḥ 
SA_GV01_rvh1-10u-18820	RV_10,062.04a ayaṃ nābhā vadati valgu vo gṛhe devaputrā ṛṣayas tac chṛṇotana /	ayam nābhā vadati valgu vaḥ gṛhe deva putrāḥ ṛṣayaḥ tat śṛṇotana 
SA_GV01_rvh1-10u-18821	RV_10,062.04c subrahmaṇyam aṅgiraso vo astu prati gṛbhṇīta mānavaṃ sumedhasaḥ //	subrahmaṇyam aṅgirasaḥ vaḥ astu prati gṛbhṇīta mānavam sumedhasaḥ 
SA_GV01_rvh1-10u-18822	RV_10,062.05a virūpāsa id ṛṣayas ta id gambhīravepasaḥ /	virūpāsaḥ id ṛṣayaḥ te id gambhīra vepasaḥ 
SA_GV01_rvh1-10u-18823	RV_10,062.05c te aṅgirasaḥ sūnavas te agneḥ pari jajñire //	te aṅgirasaḥ sūnavaḥ te agneḥ pari jajñire 
SA_GV01_rvh1-10u-18824	RV_10,062.06a ye agneḥ pari jajñire virūpāso divas pari /	ye agneḥ pari jajñire virūpāsaḥ divaḥ pari 
SA_GV01_rvh1-10u-18825	RV_10,062.06c navagvo nu daśagvo aṅgirastamo sacā deveṣu maṃhate //	navagvaḥ nu daśagvaḥ aṅgirastamaḥ sacā deveṣu maṃhate 
SA_GV01_rvh1-10u-18826	RV_10,062.07a indreṇa yujā niḥ sṛjanta vāghato vrajaṃ gomantam aśvinam /	indreṇa yujā niḥ sṛjanta vāghataḥ vrajam gomantam aśvinam 
SA_GV01_rvh1-10u-18827	RV_10,062.07c sahasram me dadato aṣṭakarṇyaḥ śravo deveṣv akrata //	sahasram me dadataḥ aṣṭakarṇyaḥ śravaḥ deveṣu akrata 
SA_GV01_rvh1-10u-18828	RV_10,062.08a pra nūnaṃ jāyatām ayam manus tokmeva rohatu /	pra nūnam jāyatām ayam manuḥ tokmā iva rohatu 
SA_GV01_rvh1-10u-18829	RV_10,062.08c yaḥ sahasraṃ śatāśvaṃ sadyo dānāya maṃhate //	yaḥ sahasram śata aśvam sadyas dānāya maṃhate 
SA_GV01_rvh1-10u-18830	RV_10,062.09a na tam aśnoti kaś cana diva iva sānv ārabham /	na tam aśnoti kaḥ cana divaḥ iva sānū ārabham 
SA_GV01_rvh1-10u-18831	RV_10,062.09c sāvarṇyasya dakṣiṇā vi sindhur iva paprathe //	sāvarṇyasya dakṣiṇā vi sindhuḥ iva paprathe 
SA_GV01_rvh1-10u-18832	RV_10,062.10a uta dāsā pariviṣe smaddiṣṭī goparīṇasā /	uta dāsā pariviṣe smaddiṣṭī go parīṇasā 
SA_GV01_rvh1-10u-18833	RV_10,062.10c yadus turvaś ca māmahe //	yaduḥ turvaḥ ca māmahe 
SA_GV01_rvh1-10u-18834	RV_10,062.11a sahasradā grāmaṇīr mā riṣan manuḥ sūryeṇāsya yatamānaitu dakṣiṇā /	sahasra dāḥ grāmaṇīḥ mā riṣat manuḥ sūryeṇa asya yatamānā etu dakṣiṇā 
SA_GV01_rvh1-10u-18835	RV_10,062.11c sāvarṇer devāḥ pra tirantv āyur yasminn aśrāntā asanāma vājam //	sāvarṇeḥ devāḥ pra tirantu āyuḥ yasmin a śrāntāḥ asanāma vājam 
SA_GV01_rvh1-10u-18836	RV_10,063.01a parāvato ye didhiṣanta āpyam manuprītāso janimā vivasvataḥ /	parāvataḥ ye didhiṣante āpyam manu prītāsaḥ janimā vivasvataḥ 
SA_GV01_rvh1-10u-18837	RV_10,063.01c yayāter ye nahuṣyasya barhiṣi devā āsate te adhi bruvantu naḥ //	yayāteḥ ye nahuṣyasya barhiṣi devāḥ āsate te adhi bruvantu naḥ 
SA_GV01_rvh1-10u-18838	RV_10,063.02a viśvā hi vo namasyāni vandyā nāmāni devā uta yajñiyāni vaḥ /	viśvā hi vaḥ namasyāni vandyā nāmāni devāḥ uta yajñiyāni vaḥ 
SA_GV01_rvh1-10u-18839	RV_10,063.02c ye stha jātā aditer adbhyas pari ye pṛthivyās te ma iha śrutā havam //	ye stha jātāḥ aditeḥ adbhyaḥ pari ye pṛthivyāḥ te me iha śrutā havam 
SA_GV01_rvh1-10u-18840	RV_10,063.03a yebhyo mātā madhumat pinvate payaḥ pīyūṣaṃ dyaur aditir adribarhāḥ /	yebhyaḥ mātā madhumat pinvate payaḥ pīyūṣam dyauḥ aditiḥ adri barhāḥ 
SA_GV01_rvh1-10u-18841	RV_10,063.03c ukthaśuṣmān vṛṣabharān svapnasas tāṃ ādityāṃ anu madā svastaye //	uktha śuṣmān vṛṣa bharān svapnasaḥ tām ādityām anu madā svastaye 
SA_GV01_rvh1-10u-18842	RV_10,063.04a nṛcakṣaso animiṣanto arhaṇā bṛhad devāso amṛtatvam ānaśuḥ /	nṛ cakṣasaḥ a nimiṣantaḥ arhaṇā bṛhat devāsaḥ amṛta tvam ānaśuḥ 
SA_GV01_rvh1-10u-18843	RV_10,063.04c jyotīrathā ahimāyā anāgaso divo varṣmāṇaṃ vasate svastaye //	jyotīrathāḥ ahi māyāḥ anāgasaḥ divaḥ varṣmāṇam vasate svastaye 
SA_GV01_rvh1-10u-18844	RV_10,063.05a samrājo ye suvṛdho yajñam āyayur aparihvṛtā dadhire divi kṣayam /	samrājaḥ ye suvṛdhaḥ yajñam āyayuḥ aparihvṛtāḥ dadhire divi kṣayam 
SA_GV01_rvh1-10u-18845	RV_10,063.05c tāṃ ā vivāsa namasā suvṛktibhir maho ādityāṃ aditiṃ svastaye //	tām ā vivāsa namasā suvṛktibhiḥ mahaḥ ādityām aditim svastaye 
SA_GV01_rvh1-10u-18846	RV_10,063.06a ko va stomaṃ rādhati yaṃ jujoṣatha viśve devāso manuṣo yati ṣṭhana /	kaḥ vaḥ stomam rādhati yam jujoṣatha viśve devāsaḥ manuṣaḥ yati ṣṭhana 
SA_GV01_rvh1-10u-18847	RV_10,063.06c ko vo 'dhvaraṃ tuvijātā araṃ karad yo naḥ parṣad aty aṃhaḥ svastaye //	kaḥ vaḥ dhvaram tuvi jātāḥ aram karat yaḥ naḥ parṣat ati aṃhaḥ svastaye 
SA_GV01_rvh1-10u-18848	RV_10,063.07a yebhyo hotrām prathamām āyeje manuḥ samiddhāgnir manasā sapta hotṛbhiḥ /	yebhyaḥ hotrām prathamām āyeje manuḥ samiddha agniḥ manasā sapta hotṛbhiḥ 
SA_GV01_rvh1-10u-18849	RV_10,063.07c ta ādityā abhayaṃ śarma yacchata sugā naḥ karta supathā svastaye //	te ādityāḥ abhayam śarma yacchata sugā naḥ karta su pathā svastaye 
SA_GV01_rvh1-10u-18850	RV_10,063.08a ya īśire bhuvanasya pracetaso viśvasya sthātur jagataś ca mantavaḥ /	ye īśire bhuvanasya pracetasaḥ viśvasya sthātuḥ jagataḥ ca mantavaḥ 
SA_GV01_rvh1-10u-18851	RV_10,063.08c te naḥ kṛtād akṛtād enasas pary adyā devāsaḥ pipṛtā svastaye //	te naḥ kṛtāt a kṛtāt enasaḥ pari adyā devāsaḥ pipṛta svastaye 
SA_GV01_rvh1-10u-18852	RV_10,063.09a bhareṣv indraṃ suhavaṃ havāmahe 'ṃhomucaṃ sukṛtaṃ daivyaṃ janam /	bhareṣu indram su havam havāmahe ṃhaḥ mucam su kṛtam daivyam janam 
SA_GV01_rvh1-10u-18853	RV_10,063.09c agnim mitraṃ varuṇaṃ sātaye bhagaṃ dyāvāpṛthivī marutaḥ svastaye //	agnim mitram varuṇam sātaye bhagam dyāvāpṛthivī marutaḥ svastaye 
SA_GV01_rvh1-10u-18854	RV_10,063.10a sutrāmāṇam pṛthivīṃ dyām anehasaṃ suśarmāṇam aditiṃ supraṇītim /	su trāmāṇam pṛthivīm dyām anehasam su śarmāṇam aditim su praṇītim 
SA_GV01_rvh1-10u-18855	RV_10,063.10c daivīṃ nāvaṃ svaritrām anāgasam asravantīm ā ruhemā svastaye //	daivīm nāvam su aritrām anāgasam a sravantīm ā ruhema svastaye 
SA_GV01_rvh1-10u-18856	RV_10,063.11a viśve yajatrā adhi vocatotaye trāyadhvaṃ no durevāyā abhihrutaḥ /	viśve yajatrāḥ adhi vocata ūtaye trāyadhvam naḥ durevāyāḥ abhihrutaḥ 
SA_GV01_rvh1-10u-18857	RV_10,063.11c satyayā vo devahūtyā huvema śṛṇvato devā avase svastaye //	satyayā vaḥ deva hūtyā huvema śṛṇvataḥ devāḥ avase svastaye 
SA_GV01_rvh1-10u-18858	RV_10,063.12a apāmīvām apa viśvām anāhutim apārātiṃ durvidatrām aghāyataḥ /	apa amīvām apa viśvām an āhutim apa arātim durvidatrām aghāyataḥ 
SA_GV01_rvh1-10u-18859	RV_10,063.12c āre devā dveṣo asmad yuyotanoru ṇaḥ śarma yacchatā svastaye //	āre devāḥ dveṣaḥ asmat yuyotana uru naḥ śarma yacchata svastaye 
SA_GV01_rvh1-10u-18860	RV_10,063.13a ariṣṭaḥ sa marto viśva edhate pra prajābhir jāyate dharmaṇas pari /	ariṣṭaḥ sa martaḥ viśvaḥ edhate pra prajābhiḥ jāyate dharmaṇaḥ pari 
SA_GV01_rvh1-10u-18861	RV_10,063.13c yam ādityāso nayathā sunītibhir ati viśvāni duritā svastaye //	yam ādityāsaḥ nayathā su nītibhiḥ ati viśvāni duritā svastaye 
SA_GV01_rvh1-10u-18862	RV_10,063.14a yaṃ devāso 'vatha vājasātau yaṃ śūrasātā maruto hite dhane /	yam devāsaḥ vatha vājasātau yam śūrasātau marutaḥ hite dhane 
SA_GV01_rvh1-10u-18863	RV_10,063.14c prātaryāvāṇaṃ ratham indra sānasim ariṣyantam ā ruhemā svastaye //	prātaryāvāṇam ratham indra sānasim a riṣyantam ā ruhema svastaye 
SA_GV01_rvh1-10u-18864	RV_10,063.15a svasti naḥ pathyāsu dhanvasu svasty apsu vṛjane svarvati /	svasti naḥ pathyāsu dhanvasu svasti apsu vṛjane svarvati 
SA_GV01_rvh1-10u-18865	RV_10,063.15c svasti naḥ putrakṛtheṣu yoniṣu svasti rāye maruto dadhātana //	svasti naḥ putrakṛtheṣu yoniṣu svasti rāye marutaḥ dadhātana 
SA_GV01_rvh1-10u-18866	RV_10,063.16a svastir id dhi prapathe śreṣṭhā rekṇasvaty abhi yā vāmam eti /	svastiḥ id hi prapathe śreṣṭhā rekṇasvatī abhi yā vāmam eti 
SA_GV01_rvh1-10u-18867	RV_10,063.16c sā no amā so araṇe ni pātu svāveśā bhavatu devagopā //	sā naḥ amā saḥ araṇe ni pātu su āveśā bhavatu deva gopā 
SA_GV01_rvh1-10u-18868	RV_10,063.17a evā plateḥ sūnur avīvṛdhad vo viśva ādityā adite manīṣī /	eva plateḥ sūnuḥ avīvṛdhat vaḥ viśve ādityāḥ adite manīṣī 
SA_GV01_rvh1-10u-18869	RV_10,063.17c īśānāso naro amartyenāstāvi jano divyo gayena //	īśānāsaḥ naraḥ amartyena astāvi janaḥ divyaḥ gayena 
SA_GV01_rvh1-10u-18870	RV_10,064.01a kathā devānāṃ katamasya yāmani sumantu nāma śṛṇvatām manāmahe /	kathā devānām katamasya yāmani sumantu nāma śṛṇvatām manāmahe 
SA_GV01_rvh1-10u-18871	RV_10,064.01c ko mṛḷāti katamo no mayas karat katama ūtī abhy ā vavartati //	kaḥ mṛḷāti katamaḥ naḥ mayaḥ karat katamaḥ ūtī abhī ā vavartati 
SA_GV01_rvh1-10u-18872	RV_10,064.02a kratūyanti kratavo hṛtsu dhītayo venanti venāḥ patayanty ā diśaḥ /	kratūyanti kratavaḥ hṛtsu dhītayaḥ venanti venāḥ patayanti ā diśaḥ 
SA_GV01_rvh1-10u-18873	RV_10,064.02c na marḍitā vidyate anya ebhyo deveṣu me adhi kāmā ayaṃsata //	na marḍitā vidyate anyaḥ ebhyaḥ deveṣu me adhi kāmāḥ ayaṃsata 
SA_GV01_rvh1-10u-18874	RV_10,064.03a narā vā śaṃsam pūṣaṇam agohyam agniṃ deveddham abhy arcase girā /	narā vā śaṃsam pūṣaṇam agohyam agnim deva iddham abhī arcase girā 
SA_GV01_rvh1-10u-18875	RV_10,064.03c sūryāmāsā candramasā yamaṃ divi tritaṃ vātam uṣasam aktum aśvinā //	sūryāmāsā candramasā yamam divi tritam vātam uṣasam aktum aśvinā 
SA_GV01_rvh1-10u-18876	RV_10,064.04a kathā kavis tuvīravān kayā girā bṛhaspatir vāvṛdhate suvṛktibhiḥ /	kathā kaviḥ tuvīravān kayā girā bṛhaspatiḥ vāvṛdhate suvṛktibhiḥ 
SA_GV01_rvh1-10u-18877	RV_10,064.04c aja ekapāt suhavebhir ṛkvabhir ahiḥ śṛṇotu budhnyo havīmani //	ajaḥ ekapād su havebhiḥ ṛkvabhiḥ ahiḥ śṛṇotu budhnyaḥ havīmani 
SA_GV01_rvh1-10u-18878	RV_10,064.05a dakṣasya vādite janmani vrate rājānā mitrāvaruṇā vivāsasi /	dakṣasya vā adite janmani vrate rājānā mitrāvaruṇā vivāsasi 
SA_GV01_rvh1-10u-18879	RV_10,064.05c atūrtapanthāḥ pururatho aryamā saptahotā viṣurūpeṣu janmasu //	a tūrta panthāḥ puru rathaḥ aryamā sapta hotā viṣurūpeṣu janmasu 
SA_GV01_rvh1-10u-18880	RV_10,064.06a te no arvanto havanaśruto havaṃ viśve śṛṇvantu vājino mitadravaḥ /	te naḥ arvantaḥ havana śrutaḥ havam viśve śṛṇvantu vājinaḥ mitadravaḥ 
SA_GV01_rvh1-10u-18881	RV_10,064.06c sahasrasā medhasātāv iva tmanā maho ye dhanaṃ samitheṣu jabhrire //	sahasra sāḥ medha sātau iva tmanā mahaḥ ye dhanam samitheṣu jabhrire 
SA_GV01_rvh1-10u-18882	RV_10,064.07a pra vo vāyuṃ rathayujam purandhiṃ stomaiḥ kṛṇudhvaṃ sakhyāya pūṣaṇam /	pra vaḥ vāyum ratha yujam purandhim stomaiḥ kṛṇudhvam sakhyāya pūṣaṇam 
SA_GV01_rvh1-10u-18883	RV_10,064.07c te hi devasya savituḥ savīmani kratuṃ sacante sacitaḥ sacetasaḥ //	te hi devasya savituḥ savīmani kratum sacante sacitaḥ sacetasaḥ 
SA_GV01_rvh1-10u-18884	RV_10,064.08a triḥ sapta sasrā nadyo mahīr apo vanaspatīn parvatāṃ agnim ūtaye /	tris sapta sasrāḥ nadyaḥ mahīḥ apaḥ vanaspatīn parvatān agnim ūtaye 
SA_GV01_rvh1-10u-18885	RV_10,064.08c kṛśānum astṝn tiṣyaṃ sadhastha ā rudraṃ rudreṣu rudriyaṃ havāmahe //	kṛśānum astṝn tiṣyam sadhasthe ā rudram rudreṣu rudriyam havāmahe 
SA_GV01_rvh1-10u-18886	RV_10,064.09a sarasvatī sarayuḥ sindhur ūrmibhir maho mahīr avasā yantu vakṣaṇīḥ /	sarasvatī sarayuḥ sindhuḥ ūrmibhiḥ mahaḥ mahīḥ avasā yantu vakṣaṇīḥ 
SA_GV01_rvh1-10u-18887	RV_10,064.09c devīr āpo mātaraḥ sūdayitnvo ghṛtavat payo madhuman no arcata //	devīḥ āpaḥ mātaraḥ sūdayitnvaḥ ghṛtavat payaḥ madhumat naḥ arcata 
SA_GV01_rvh1-10u-18888	RV_10,064.10a uta mātā bṛhaddivā śṛṇotu nas tvaṣṭā devebhir janibhiḥ pitā vacaḥ /	uta mātā bṛhat divā śṛṇotu naḥ tvaṣṭā devebhiḥ janibhiḥ pitā vacaḥ 
SA_GV01_rvh1-10u-18889	RV_10,064.10c ṛbhukṣā vājo rathaspatir bhago raṇvaḥ śaṃsaḥ śaśamānasya pātu naḥ //	ṛbhukṣāḥ vājaḥ rathaspatiḥ bhagaḥ raṇvaḥ śaṃsaḥ śaśamānasya pātu naḥ 
SA_GV01_rvh1-10u-18890	RV_10,064.11a raṇvaḥ saṃdṛṣṭau pitumāṃ iva kṣayo bhadrā rudrāṇām marutām upastutiḥ /	raṇvaḥ saṃdṛṣṭau pitumān iva kṣayaḥ bhadrā rudrāṇām marutām upastutiḥ 
SA_GV01_rvh1-10u-18891	RV_10,064.11c gobhiḥ ṣyāma yaśaso janeṣv ā sadā devāsa iḷayā sacemahi //	gobhiḥ syāma yaśasaḥ janeṣu ā sadā devāsaḥ iḷayā sacemahi 
SA_GV01_rvh1-10u-18892	RV_10,064.12a yām me dhiyam maruta indra devā adadāta varuṇa mitra yūyam /	yām me dhiyam marutaḥ indra devāḥ adadāta varuṇa mitra yūyam 
SA_GV01_rvh1-10u-18893	RV_10,064.12c tām pīpayata payaseva dhenuṃ kuvid giro adhi rathe vahātha //	tām pīpayata payasā iva dhenum kuvid giraḥ adhi rathe vahātha 
SA_GV01_rvh1-10u-18894	RV_10,064.13a kuvid aṅga prati yathā cid asya naḥ sajātyasya maruto bubodhatha /	kuvid aṅga prati yathā cit asya naḥ sajātyasya marutaḥ bubodhatha 
SA_GV01_rvh1-10u-18895	RV_10,064.13c nābhā yatra prathamaṃ saṃnasāmahe tatra jāmitvam aditir dadhātu naḥ //	nābhā yatra prathamam saṃnasāmahe tatra jāmi tvam aditiḥ dadhātu naḥ 
SA_GV01_rvh1-10u-18896	RV_10,064.14a te hi dyāvāpṛthivī mātarā mahī devī devāñ janmanā yajñiye itaḥ /	te hi dyāvāpṛthivī mātarā mahī devī devām janmanā yajñiye itaḥ 
SA_GV01_rvh1-10u-18897	RV_10,064.14c ubhe bibhṛta ubhayam bharīmabhiḥ purū retāṃsi pitṛbhiś ca siñcataḥ //	ubhe bibhṛtaḥ ubhayam bharīmabhiḥ purū retāṃsi pitṛbhiḥ ca siñcataḥ 
SA_GV01_rvh1-10u-18898	RV_10,064.15a vi ṣā hotrā viśvam aśnoti vāryam bṛhaspatir aramatiḥ panīyasī /	vi sā hotrā viśvam aśnoti vāryam bṛhaspatiḥ aramatiḥ panīyasī 
SA_GV01_rvh1-10u-18899	RV_10,064.15c grāvā yatra madhuṣud ucyate bṛhad avīvaśanta matibhir manīṣiṇaḥ //	grāvā yatra madhuṣut ucyate bṛhat avīvaśanta matibhiḥ manīṣiṇaḥ 
SA_GV01_rvh1-10u-18900	RV_10,064.16a evā kavis tuvīravāṃ ṛtajñā draviṇasyur draviṇasaś cakānaḥ /	eva kaviḥ tuvīravān ṛta jñāḥ draviṇasyuḥ draviṇasaḥ cakānaḥ 
SA_GV01_rvh1-10u-18901	RV_10,064.16c ukthebhir atra matibhiś ca vipro 'pīpayad gayo divyāni janma //	ukthebhiḥ atra matibhiḥ ca vipraḥ pīpayat gayaḥ divyāni janma 
SA_GV01_rvh1-10u-18902	RV_10,064.17a evā plateḥ sūnur avīvṛdhad vo viśva ādityā adite manīṣī /	eva plateḥ sūnuḥ avīvṛdhat vaḥ viśve ādityāḥ adite manīṣī 
SA_GV01_rvh1-10u-18903	RV_10,064.17c īśānāso naro amartyenāstāvi jano divyo gayena //	īśānāsaḥ naraḥ amartyena astāvi janaḥ divyaḥ gayena 
SA_GV01_rvh1-10u-18904	RV_10,065.01a agnir indro varuṇo mitro aryamā vāyuḥ pūṣā sarasvatī sajoṣasaḥ /	agniḥ indraḥ varuṇaḥ mitraḥ aryamā vāyuḥ pūṣā sarasvatī sajoṣasaḥ 
SA_GV01_rvh1-10u-18905	RV_10,065.01c ādityā viṣṇur marutaḥ svar bṛhat somo rudro aditir brahmaṇas patiḥ //	ādityāḥ viṣṇuḥ marutaḥ svar bṛhat somaḥ rudraḥ aditiḥ brahmaṇaḥ patiḥ 
SA_GV01_rvh1-10u-18906	RV_10,065.02a indrāgnī vṛtrahatyeṣu satpatī mitho hinvānā tanvā samokasā /	indra agnī vṛtra hatyeṣu sat patī mithas hinvānā tanvā samokasā 
SA_GV01_rvh1-10u-18907	RV_10,065.02c antarikṣam mahy ā paprur ojasā somo ghṛtaśrīr mahimānam īrayan //	antarikṣam mahi ā papruḥ ojasā somaḥ ghṛtaśrīḥ mahimānam īrayan 
SA_GV01_rvh1-10u-18908	RV_10,065.03a teṣāṃ hi mahnā mahatām anarvaṇāṃ stomāṃ iyarmy ṛtajñā ṛtāvṛdhām /	teṣām hi mahnā mahatām anarvaṇām stomān iyarmi ṛta jñāḥ ṛtāvṛdhām 
SA_GV01_rvh1-10u-18909	RV_10,065.03c ye apsavam arṇavaṃ citrarādhasas te no rāsantām mahaye sumitryāḥ //	ye apsavam arṇavam citra rādhasaḥ te naḥ rāsantām mahaye sumitryāḥ 
SA_GV01_rvh1-10u-18910	RV_10,065.04a svarṇaram antarikṣāṇi rocanā dyāvābhūmī pṛthivīṃ skambhur ojasā /	svarṇaram antarikṣāṇi rocanā dyāvābhūmī pṛthivīm skambhuḥ ojasā 
SA_GV01_rvh1-10u-18911	RV_10,065.04c pṛkṣā iva mahayantaḥ surātayo devā stavante manuṣāya sūrayaḥ //	pṛkṣāḥ iva mahayantaḥ su rātayaḥ devā stavante manuṣāya sūrayaḥ 
SA_GV01_rvh1-10u-18912	RV_10,065.05a mitrāya śikṣa varuṇāya dāśuṣe yā samrājā manasā na prayucchataḥ /	mitrāya śikṣa varuṇāya dāśuṣe yā samrājā manasā na prayucchataḥ 
SA_GV01_rvh1-10u-18913	RV_10,065.05c yayor dhāma dharmaṇā rocate bṛhad yayor ubhe rodasī nādhasī vṛtau //	yayoḥ dhāma dharmaṇā rocate bṛhat yayoḥ ubhe rodasī nādhasī vṛtau 
SA_GV01_rvh1-10u-18914	RV_10,065.06a yā gaur vartanim paryeti niṣkṛtam payo duhānā vratanīr avārataḥ /	yā gauḥ vartanim paryeti niṣkṛtam payaḥ duhānā vratanīḥ avāratas 
SA_GV01_rvh1-10u-18915	RV_10,065.06c sā prabruvāṇā varuṇāya dāśuṣe devebhyo dāśad dhaviṣā vivasvate //	sā prabruvāṇā varuṇāya dāśuṣe devebhyaḥ dāśat haviṣā vivasvate 
SA_GV01_rvh1-10u-18916	RV_10,065.07a divakṣaso agnijihvā ṛtāvṛdha ṛtasya yoniṃ vimṛśanta āsate /	divakṣasaḥ agni jihvāḥ ṛtāvṛdhaḥ ṛtasya yonim vimṛśantaḥ āsate 
SA_GV01_rvh1-10u-18917	RV_10,065.07c dyāṃ skabhitvy apa ā cakrur ojasā yajñaṃ janitvī tanvī ni māmṛjuḥ //	dyām skabhitvī apaḥ ā cakruḥ ojasā yajñam janitvī tanvī ni māmṛjuḥ 
SA_GV01_rvh1-10u-18918	RV_10,065.08a parikṣitā pitarā pūrvajāvarī ṛtasya yonā kṣayataḥ samokasā /	parikṣitā pitarā pūrvajāvarī ṛtasya yonā kṣayataḥ samokasā 
SA_GV01_rvh1-10u-18919	RV_10,065.08c dyāvāpṛthivī varuṇāya savrate ghṛtavat payo mahiṣāya pinvataḥ //	dyāvāpṛthivī varuṇāya savrate ghṛtavat payaḥ mahiṣāya pinvataḥ 
SA_GV01_rvh1-10u-18920	RV_10,065.09a parjanyāvātā vṛṣabhā purīṣiṇendravāyū varuṇo mitro aryamā /	parjanyāvātā vṛṣabhā purīṣiṇā indra vāyū varuṇaḥ mitraḥ aryamā 
SA_GV01_rvh1-10u-18921	RV_10,065.09c devāṃ ādityāṃ aditiṃ havāmahe ye pārthivāso divyāso apsu ye //	devām ādityām aditim havāmahe ye pārthivāsaḥ divyāsaḥ apsu ye 
SA_GV01_rvh1-10u-18922	RV_10,065.10a tvaṣṭāraṃ vāyum ṛbhavo ya ohate daivyā hotārā uṣasaṃ svastaye /	tvaṣṭāram vāyum ṛbhavaḥ yaḥ ohate daivyā hotārau uṣasam svastaye 
SA_GV01_rvh1-10u-18923	RV_10,065.10c bṛhaspatiṃ vṛtrakhādaṃ sumedhasam indriyaṃ somaṃ dhanasā u īmahe //	bṛhaspatim vṛtra khādam sumedhasam indriyam somam dhana sāḥ u īmahe 
SA_GV01_rvh1-10u-18924	RV_10,065.11a brahma gām aśvaṃ janayanta oṣadhīr vanaspatīn pṛthivīm parvatāṃ apaḥ /	brahma gām aśvam janayantaḥ oṣadhīḥ vanaspatīn pṛthivīm parvatān apaḥ 
SA_GV01_rvh1-10u-18925	RV_10,065.11c sūryaṃ divi rohayantaḥ sudānava āryā vratā visṛjanto adhi kṣami //	sūryam divi rohayantaḥ sudānavaḥ āryā vratā visṛjantaḥ adhi kṣami 
SA_GV01_rvh1-10u-18926	RV_10,065.12a bhujyum aṃhasaḥ pipṛtho nir aśvinā śyāvam putraṃ vadhrimatyā ajinvatam /	bhujyum aṃhasaḥ pipṛthaḥ niḥ aśvinā śyāvam putram vadhrimatyāḥ ajinvatam 
SA_GV01_rvh1-10u-18927	RV_10,065.12c kamadyuvaṃ vimadāyohathur yuvaṃ viṣṇāpvaṃ viśvakāyāva sṛjathaḥ //	kamadyuvam vimadāya ūhathuḥ yuvam viṣṇāpvam viśvakāya ava sṛjathaḥ 
SA_GV01_rvh1-10u-18928	RV_10,065.13a pāvīravī tanyatur ekapād ajo divo dhartā sindhur āpaḥ samudriyaḥ /	pāvīravī tanyatuḥ ekapād ajaḥ divaḥ dhartā sindhuḥ āpaḥ samudriyaḥ 
SA_GV01_rvh1-10u-18929	RV_10,065.13c viśve devāsaḥ śṛṇavan vacāṃsi me sarasvatī saha dhībhiḥ purandhyā //	viśve devāsaḥ śṛṇavan vacāṃsi me sarasvatī saha dhībhiḥ purandhyā 
SA_GV01_rvh1-10u-18930	RV_10,065.14a viśve devāḥ saha dhībhiḥ purandhyā manor yajatrā amṛtā ṛtajñāḥ /	viśve devāḥ saha dhībhiḥ purandhyā manoḥ yajatrāḥ amṛtāḥ ṛta jñāḥ 
SA_GV01_rvh1-10u-18931	RV_10,065.14c rātiṣāco abhiṣācaḥ svarvidaḥ svar giro brahma sūktaṃ juṣerata //	rātiṣācaḥ abhiṣācaḥ svar vidaḥ svar giraḥ brahma sūktam juṣerata 
SA_GV01_rvh1-10u-18932	RV_10,065.15a devān vasiṣṭho amṛtān vavande ye viśvā bhuvanābhi pratasthuḥ /	devān vasiṣṭhaḥ amṛtān vavande ye viśvā bhuvanā abhi pratasthuḥ 
SA_GV01_rvh1-10u-18933	RV_10,065.15c te no rāsantām urugāyam adya yūyam pāta svastibhiḥ sadā naḥ //	te naḥ rāsantām uru gāyam adya yūyam pāta svastibhiḥ sadā naḥ 
SA_GV01_rvh1-10u-18934	RV_10,066.01a devān huve bṛhacchravasaḥ svastaye jyotiṣkṛto adhvarasya pracetasaḥ /	devān huve bṛhat śravasaḥ svastaye jyotiṣkṛtaḥ adhvarasya pracetasaḥ 
SA_GV01_rvh1-10u-18935	RV_10,066.01c ye vāvṛdhuḥ prataraṃ viśvavedasa indrajyeṣṭhāso amṛtā ṛtāvṛdhaḥ //	ye vāvṛdhuḥ prataram viśva vedasaḥ indra jyeṣṭhāsaḥ amṛtāḥ ṛtāvṛdhaḥ 
SA_GV01_rvh1-10u-18936	RV_10,066.02a indraprasūtā varuṇapraśiṣṭā ye sūryasya jyotiṣo bhāgam ānaśuḥ /	indra prasūtāḥ varuṇa praśiṣṭāḥ ye sūryasya jyotiṣaḥ bhāgam ānaśuḥ 
SA_GV01_rvh1-10u-18937	RV_10,066.02c marudgaṇe vṛjane manma dhīmahi māghone yajñaṃ janayanta sūrayaḥ //	marut gaṇe vṛjane manma dhīmahi māghone yajñam janayanta sūrayaḥ 
SA_GV01_rvh1-10u-18938	RV_10,066.03a indro vasubhiḥ pari pātu no gayam ādityair no aditiḥ śarma yacchatu /	indraḥ vasubhiḥ pari pātu naḥ gayam ādityaiḥ naḥ aditiḥ śarma yacchatu 
SA_GV01_rvh1-10u-18939	RV_10,066.03c rudro rudrebhir devo mṛḷayāti nas tvaṣṭā no gnābhiḥ suvitāya jinvatu //	rudraḥ rudrebhiḥ devaḥ mṛḍayāti naḥ tvaṣṭā naḥ gnābhiḥ suvitāya jinvatu 
SA_GV01_rvh1-10u-18940	RV_10,066.04a aditir dyāvāpṛthivī ṛtam mahad indrāviṣṇū marutaḥ svar bṛhat /	aditiḥ dyāvāpṛthivī ṛtam mahat indrā viṣṇū marutaḥ svar bṛhat 
SA_GV01_rvh1-10u-18941	RV_10,066.04c devāṃ ādityāṃ avase havāmahe vasūn rudrān savitāraṃ sudaṃsasam //	devām ādityām avase havāmahe vasūn rudrān savitāram su daṃsasam 
SA_GV01_rvh1-10u-18942	RV_10,066.05a sarasvān dhībhir varuṇo dhṛtavrataḥ pūṣā viṣṇur mahimā vāyur aśvinā /	sarasvān dhībhiḥ varuṇaḥ dhṛta vrataḥ pūṣā viṣṇuḥ mahimā vāyuḥ aśvinā 
SA_GV01_rvh1-10u-18943	RV_10,066.05c brahmakṛto amṛtā viśvavedasaḥ śarma no yaṃsan trivarūtham aṃhasaḥ //	brahma kṛtaḥ amṛtāḥ viśva vedasaḥ śarma naḥ yaṃsan tri varūtham aṃhasaḥ 
SA_GV01_rvh1-10u-18944	RV_10,066.06a vṛṣā yajño vṛṣaṇaḥ santu yajñiyā vṛṣaṇo devā vṛṣaṇo haviṣkṛtaḥ /	vṛṣā yajñaḥ vṛṣaṇaḥ santu yajñiyāḥ vṛṣaṇaḥ devāḥ vṛṣaṇaḥ haviṣkṛtaḥ 
SA_GV01_rvh1-10u-18945	RV_10,066.06c vṛṣaṇā dyāvāpṛthivī ṛtāvarī vṛṣā parjanyo vṛṣaṇo vṛṣastubhaḥ //	vṛṣaṇā dyāvāpṛthivī ṛtāvarī vṛṣā parjanyaḥ vṛṣaṇaḥ vṛṣa stubhaḥ 
SA_GV01_rvh1-10u-18946	RV_10,066.07a agnīṣomā vṛṣaṇā vājasātaye purupraśastā vṛṣaṇā upa bruve /	agnīṣomā vṛṣaṇā vājasātaye puru praśastā vṛṣaṇā upa bruve 
SA_GV01_rvh1-10u-18947	RV_10,066.07c yāv ījire vṛṣaṇo devayajyayā tā naḥ śarma trivarūthaṃ vi yaṃsataḥ //	yau ījire vṛṣaṇaḥ deva yajyayā tā naḥ śarma tri varūtham vi yaṃsataḥ 
SA_GV01_rvh1-10u-18948	RV_10,066.08a dhṛtavratāḥ kṣatriyā yajñaniṣkṛto bṛhaddivā adhvarāṇām abhiśriyaḥ /	dhṛta vratāḥ kṣatriyāḥ yajña niṣkṛtaḥ bṛhat divāḥ adhvarāṇām abhiśriyaḥ 
SA_GV01_rvh1-10u-18949	RV_10,066.08c agnihotāra ṛtasāpo adruho 'po asṛjann anu vṛtratūrye //	agni hotāraḥ ṛtasāpaḥ adruhaḥ asṛjan anu vṛtratūrye 
SA_GV01_rvh1-10u-18950	RV_10,066.09a dyāvāpṛthivī janayann abhi vratāpa oṣadhīr vanināni yajñiyā /	dyāvāpṛthivī janayan abhi vratā apaḥ oṣadhīḥ vanināni yajñiyā 
SA_GV01_rvh1-10u-18951	RV_10,066.09c antarikṣaṃ svar ā paprur ūtaye vaśaṃ devāsas tanvī ni māmṛjuḥ //	antarikṣam svar ā papruḥ ūtaye vaśam devāsaḥ tanvī ni māmṛjuḥ 
SA_GV01_rvh1-10u-18952	RV_10,066.10a dhartāro diva ṛbhavaḥ suhastā vātāparjanyā mahiṣasya tanyatoḥ /	dhartāraḥ divaḥ ṛbhavaḥ su hastāḥ vātāparjanyā mahiṣasya tanyatoḥ 
SA_GV01_rvh1-10u-18953	RV_10,066.10c āpa oṣadhīḥ pra tirantu no giro bhago rātir vājino yantu me havam //	āpaḥ oṣadhīḥ pra tirantu naḥ giraḥ bhagaḥ rātiḥ vājinaḥ yantu me havam 
SA_GV01_rvh1-10u-18954	RV_10,066.11a samudraḥ sindhū rajo antarikṣam aja ekapāt tanayitnur arṇavaḥ /	samudraḥ sindhuḥ rajaḥ antarikṣam ajaḥ ekapād tanayitnuḥ arṇavaḥ 
SA_GV01_rvh1-10u-18955	RV_10,066.11c ahir budhnyaḥ śṛṇavad vacāṃsi me viśve devāsa uta sūrayo mama //	ahiḥ budhnyaḥ śṛṇavat vacāṃsi me viśve devāsaḥ uta sūrayaḥ mama 
SA_GV01_rvh1-10u-18956	RV_10,066.12a syāma vo manavo devavītaye prāñcaṃ no yajñam pra ṇayata sādhuyā /	syāma vaḥ manavaḥ deva vītaye prāñcam naḥ yajñam pra nayata sādhuyā 
SA_GV01_rvh1-10u-18957	RV_10,066.12c ādityā rudrā vasavaḥ sudānava imā brahma śasyamānāni jinvata //	ādityāḥ rudrāḥ vasavaḥ sudānavaḥ imā brahma śasyamānāni jinvata 
SA_GV01_rvh1-10u-18958	RV_10,066.13a daivyā hotārā prathamā purohita ṛtasya panthām anv emi sādhuyā /	daivyā hotārā prathamā purohitaḥ ṛtasya panthām anu emi sādhuyā 
SA_GV01_rvh1-10u-18959	RV_10,066.13c kṣetrasya patim prativeśam īmahe viśvān devāṃ amṛtāṃ aprayucchataḥ //	kṣetrasya patim prativeśam īmahe viśvān devān amṛtām aprayucchataḥ 
SA_GV01_rvh1-10u-18960	RV_10,066.14a vasiṣṭhāsaḥ pitṛvad vācam akrata devāṃ īḷānā ṛṣivat svastaye /	vasiṣṭhāsaḥ pitṛ vat vācam akrata devān īḍānāḥ ṛṣi vat svastaye 
SA_GV01_rvh1-10u-18961	RV_10,066.14c prītā iva jñātayaḥ kāmam etyāsme devāso 'va dhūnutā vasu //	prītāḥ iva jñātayaḥ kāmam etya asme devāsaḥ vaḥ dhūnutā vasu 
SA_GV01_rvh1-10u-18962	RV_10,066.15a devān vasiṣṭho amṛtān vavande ye viśvā bhuvanābhi pratasthuḥ /	devān vasiṣṭhaḥ amṛtān vavande ye viśvā bhuvanā abhi pratasthuḥ 
SA_GV01_rvh1-10u-18963	RV_10,066.15c te no rāsantām urugāyam adya yūyam pāta svastibhiḥ sadā naḥ //	te naḥ rāsantām uru gāyam adya yūyam pāta svastibhiḥ sadā naḥ 
SA_GV01_rvh1-10u-18964	RV_10,067.01a imāṃ dhiyaṃ saptaśīrṣṇīm pitā na ṛtaprajātām bṛhatīm avindat /	imām dhiyam sapta śīrṣṇīm pitā naḥ ṛta prajātām bṛhatīm avindat 
SA_GV01_rvh1-10u-18965	RV_10,067.01c turīyaṃ svij janayad viśvajanyo 'yāsya uktham indrāya śaṃsan //	turīyam svid janayat viśvajanyaḥ yā asyaḥ uktham indrāya śaṃsan 
SA_GV01_rvh1-10u-18966	RV_10,067.02a ṛtaṃ śaṃsanta ṛju dīdhyānā divas putrāso asurasya vīrāḥ /	ṛtam śaṃsantaḥ ṛju dīdhyānāḥ divaḥ putrāsaḥ asurasya vīrāḥ 
SA_GV01_rvh1-10u-18967	RV_10,067.02c vipram padam aṅgiraso dadhānā yajñasya dhāma prathamam mananta //	vipram padam aṅgirasaḥ dadhānāḥ yajñasya dhāma prathamam mananta 
SA_GV01_rvh1-10u-18968	RV_10,067.03a haṃsair iva sakhibhir vāvadadbhir aśmanmayāni nahanā vyasyan /	haṃsaiḥ iva sakhibhiḥ vāvadadbhiḥ aśmanmayāni nahanā vyasyan 
SA_GV01_rvh1-10u-18969	RV_10,067.03c bṛhaspatir abhikanikradad gā uta prāstaud uc ca vidvāṃ agāyat //	bṛhaspatiḥ abhikanikradat gāḥ uta prāstaut ud ca vidvān agāyat 
SA_GV01_rvh1-10u-18970	RV_10,067.04a avo dvābhyām para ekayā gā guhā tiṣṭhantīr anṛtasya setau /	avas dvābhyām paras ekayā gāḥ guhā tiṣṭhantīḥ anṛtasya setau 
SA_GV01_rvh1-10u-18971	RV_10,067.04c bṛhaspatis tamasi jyotir icchann ud usrā ākar vi hi tisra āvaḥ //	bṛhaspatiḥ tamasi jyotiḥ icchan ud usrāḥ ākaḥ vi hi tisraḥ āvaḥ 
SA_GV01_rvh1-10u-18972	RV_10,067.05a vibhidyā puraṃ śayathem apācīṃ nis trīṇi sākam udadher akṛntat /	vibhidya puram śayatha īm apācīm niḥ trīṇi sākam udadheḥ akṛntat 
SA_GV01_rvh1-10u-18973	RV_10,067.05c bṛhaspatir uṣasaṃ sūryaṃ gām arkaṃ viveda stanayann iva dyauḥ //	bṛhaspatiḥ uṣasam sūryam gām arkam viveda stanayan iva dyauḥ 
SA_GV01_rvh1-10u-18974	RV_10,067.06a indro valaṃ rakṣitāraṃ dughānāṃ kareṇeva vi cakartā raveṇa /	indraḥ valam rakṣitāram dughānām kareṇa iva vi cakarta raveṇa 
SA_GV01_rvh1-10u-18975	RV_10,067.06c svedāñjibhir āśiram icchamāno 'rodayat paṇim ā gā amuṣṇāt //	sveda añjibhiḥ āśiram icchamānaḥ rodayat paṇim ā gāḥ amuṣṇāt 
SA_GV01_rvh1-10u-18976	RV_10,067.07a sa īṃ satyebhiḥ sakhibhiḥ śucadbhir godhāyasaṃ vi dhanasair adardaḥ /	saḥ īm satyebhiḥ sakhibhiḥ śucadbhiḥ godhāyasam vi dhanasaiḥ adardar 
SA_GV01_rvh1-10u-18977	RV_10,067.07c brahmaṇas patir vṛṣabhir varāhair gharmasvedebhir draviṇaṃ vy ānaṭ //	brahmaṇaḥ patiḥ vṛṣabhiḥ varāhaiḥ gharma svedebhiḥ draviṇam vi ānaṭ 
SA_GV01_rvh1-10u-18978	RV_10,067.08a te satyena manasā gopatiṃ gā iyānāsa iṣaṇayanta dhībhiḥ /	te satyena manasā gopatim gāḥ iyānāsaḥ iṣaṇayanta dhībhiḥ 
SA_GV01_rvh1-10u-18979	RV_10,067.08c bṛhaspatir mithoavadyapebhir ud usriyā asṛjata svayugbhiḥ //	bṛhaspatiḥ mithoavadyapebhiḥ ud usriyāḥ asṛjata sva yugbhiḥ 
SA_GV01_rvh1-10u-18980	RV_10,067.09a taṃ vardhayanto matibhiḥ śivābhiḥ siṃham iva nānadataṃ sadhasthe /	tam vardhayantaḥ matibhiḥ śivābhiḥ siṃham iva nānadatam sadhasthe 
SA_GV01_rvh1-10u-18981	RV_10,067.09c bṛhaspatiṃ vṛṣaṇaṃ śūrasātau bhare-bhare anu madema jiṣṇum //	bṛhaspatim vṛṣaṇam śūrasātau bharebhare anu madema jiṣṇum 
SA_GV01_rvh1-10u-18982	RV_10,067.10a yadā vājam asanad viśvarūpam ā dyām arukṣad uttarāṇi sadma /	yadā vājam asanat viśva rūpam ā dyām arukṣat uttarāṇi sadma 
SA_GV01_rvh1-10u-18983	RV_10,067.10c bṛhaspatiṃ vṛṣaṇaṃ vardhayanto nānā santo bibhrato jyotir āsā //	bṛhaspatim vṛṣaṇam vardhayantaḥ nānā santaḥ bibhrataḥ jyotiḥ āsā 
SA_GV01_rvh1-10u-18984	RV_10,067.11a satyām āśiṣaṃ kṛṇutā vayodhai kīriṃ cid dhy avatha svebhir evaiḥ /	satyām āśiṣam kṛṇutā vayodhai kīrim cit hi avatha svebhiḥ evaiḥ 
SA_GV01_rvh1-10u-18985	RV_10,067.11c paścā mṛdho apa bhavantu viśvās tad rodasī śṛṇutaṃ viśvaminve //	paścā mṛdhaḥ apa bhavantu viśvāḥ tat rodasī śṛṇutam viśvaminve 
SA_GV01_rvh1-10u-18986	RV_10,067.12a indro mahnā mahato arṇavasya vi mūrdhānam abhinad arbudasya /	indraḥ mahnā mahataḥ arṇavasya vi mūrdhānam abhinat arbudasya 
SA_GV01_rvh1-10u-18987	RV_10,067.12c ahann ahim ariṇāt sapta sindhūn devair dyāvāpṛthivī prāvataṃ naḥ //	ahan ahim ariṇāt sapta sindhūn devaiḥ dyāvāpṛthivī prāvatam naḥ 
SA_GV01_rvh1-10u-18988	RV_10,068.01a udapruto na vayo rakṣamāṇā vāvadato abhriyasyeva ghoṣāḥ /	uda prutaḥ na vayaḥ rakṣamāṇāḥ vāvadataḥ abhriyasya iva ghoṣāḥ 
SA_GV01_rvh1-10u-18989	RV_10,068.01c giribhrajo normayo madanto bṛhaspatim abhy arkā anāvan //	giri bhrajaḥ nā ūrmayaḥ madantaḥ bṛhaspatim abhi arkāḥ anāvan 
SA_GV01_rvh1-10u-18990	RV_10,068.02a saṃ gobhir āṅgiraso nakṣamāṇo bhaga ived aryamaṇaṃ nināya /	sam gobhiḥ āṅgirasaḥ nakṣamāṇaḥ bhagaḥ iva id aryamaṇam nināya 
SA_GV01_rvh1-10u-18991	RV_10,068.02c jane mitro na dampatī anakti bṛhaspate vājayāśūṃr ivājau //	jane mitraḥ na dampatī anakti bṛhaspate vājaya āśūn iva ājau 
SA_GV01_rvh1-10u-18992	RV_10,068.03a sādhvaryā atithinīr iṣirā spārhāḥ suvarṇā anavadyarūpāḥ /	sādhvaryāḥ atithinīḥ iṣirāḥ spārhāḥ su varṇāḥ anavadya rūpāḥ 
SA_GV01_rvh1-10u-18993	RV_10,068.03c bṛhaspatiḥ parvatebhyo vitūryā nir gā ūpe yavam iva sthivibhyaḥ //	bṛhaspatiḥ parvatebhyaḥ vitūrya niḥ gāḥ ūpe yavam iva sthivibhyaḥ 
SA_GV01_rvh1-10u-18994	RV_10,068.04a āpruṣāyan madhuna ṛtasya yonim avakṣipann arka ulkām iva dyoḥ /	āpruṣāyan madhunaḥ ṛtasya yonim avakṣipan arkaḥ ulkām iva dyoḥ 
SA_GV01_rvh1-10u-18995	RV_10,068.04c bṛhaspatir uddharann aśmano gā bhūmyā udneva vi tvacam bibheda //	bṛhaspatiḥ uddharan aśmanaḥ gāḥ bhūmyāḥ udnā iva vi tvacam bibheda 
SA_GV01_rvh1-10u-18996	RV_10,068.05a apa jyotiṣā tamo antarikṣād udnaḥ śīpālam iva vāta ājat /	apa jyotiṣā tamaḥ antarikṣāt udnaḥ śīpālam iva vātaḥ ājat 
SA_GV01_rvh1-10u-18997	RV_10,068.05c bṛhaspatir anumṛśyā valasyābhram iva vāta ā cakra ā gāḥ //	bṛhaspatiḥ anumṛśya valasya abhram iva vātaḥ ā cakre ā gāḥ 
SA_GV01_rvh1-10u-18998	RV_10,068.06a yadā valasya pīyato jasum bhed bṛhaspatir agnitapobhir arkaiḥ /	yadā valasya pīyataḥ jasum bhet bṛhaspatiḥ agni tapobhiḥ arkaiḥ 
SA_GV01_rvh1-10u-18999	RV_10,068.06c dadbhir na jihvā pariviṣṭam ādad āvir nidhīṃr akṛṇod usriyāṇām //	dadbhiḥ na jihvā pariviṣṭam ādat āvis nidhīṃr akṛṇot usriyāṇām 
SA_GV01_rvh1-10u-19000	RV_10,068.07a bṛhaspatir amata hi tyad āsāṃ nāma svarīṇāṃ sadane guhā yat /	bṛhaspatiḥ amata hi tyad āsām nāma svarīṇām sadane guhā yat 
SA_GV01_rvh1-10u-19001	RV_10,068.07c āṇḍeva bhittvā śakunasya garbham ud usriyāḥ parvatasya tmanājat //	āṇḍā iva bhittvā śakunasya garbham ud usriyāḥ parvatasya tmanā ajat 
SA_GV01_rvh1-10u-19002	RV_10,068.08a aśnāpinaddham madhu pary apaśyan matsyaṃ na dīna udani kṣiyantam /	aśnā apinaddham madhu pari apaśyat matsyam na dīne udani kṣiyantam 
SA_GV01_rvh1-10u-19003	RV_10,068.08c niṣ ṭaj jabhāra camasaṃ na vṛkṣād bṛhaspatir viraveṇā vikṛtya //	niḥ tat jabhāra camasam na vṛkṣāt bṛhaspatiḥ viraveṇa vikṛtya 
SA_GV01_rvh1-10u-19004	RV_10,068.09a soṣām avindat sa svaḥ so agniṃ so arkeṇa vi babādhe tamāṃsi /	sa uṣām avindat sa svar saḥ agnim saḥ arkeṇa vi babādhe tamāṃsi 
SA_GV01_rvh1-10u-19005	RV_10,068.09c bṛhaspatir govapuṣo valasya nir majjānaṃ na parvaṇo jabhāra //	bṛhaspatiḥ go vapuṣaḥ valasya niḥ majjānam na parvaṇaḥ jabhāra 
SA_GV01_rvh1-10u-19006	RV_10,068.10a himeva parṇā muṣitā vanāni bṛhaspatinākṛpayad valo gāḥ /	himā iva parṇā muṣitā vanāni bṛhaspatinā akṛpayat valaḥ gāḥ 
SA_GV01_rvh1-10u-19007	RV_10,068.10c anānukṛtyam apunaś cakāra yāt sūryāmāsā mitha uccarātaḥ //	anānukṛtyam apunar cakāra yāt sūryāmāsā mithas uccarātaḥ 
SA_GV01_rvh1-10u-19008	RV_10,068.11a abhi śyāvaṃ na kṛśanebhir aśvaṃ nakṣatrebhiḥ pitaro dyām apiṃśan /	abhi śyāvam na kṛśanebhiḥ aśvam nakṣatrebhiḥ pitaraḥ dyām apiṃśan 
SA_GV01_rvh1-10u-19009	RV_10,068.11c rātryāṃ tamo adadhur jyotir ahan bṛhaspatir bhinad adriṃ vidad gāḥ //	rātryām tamaḥ adadhuḥ jyotiḥ ahan bṛhaspatiḥ bhinat adrim vidat gāḥ 
SA_GV01_rvh1-10u-19010	RV_10,068.12a idam akarma namo abhriyāya yaḥ pūrvīr anv ānonavīti /	idam akarma namaḥ abhriyāya yaḥ pūrvīḥ anu ānonavīti 
SA_GV01_rvh1-10u-19011	RV_10,068.12c bṛhaspatiḥ sa hi gobhiḥ so aśvaiḥ sa vīrebhiḥ sa nṛbhir no vayo dhāt //	bṛhaspatiḥ sa hi gobhiḥ saḥ aśvaiḥ sa vīrebhiḥ sa nṛbhiḥ naḥ vayaḥ dhāt 
SA_GV01_rvh1-10u-19012	RV_10,069.01a bhadrā agner vadhryaśvasya saṃdṛśo vāmī praṇītiḥ suraṇā upetayaḥ /	bhadrāḥ agneḥ vadhryaśvasya saṃdṛśaḥ vāmī praṇītiḥ suraṇāḥ upetayaḥ 
SA_GV01_rvh1-10u-19013	RV_10,069.01c yad īṃ sumitrā viśo agra indhate ghṛtenāhuto jarate davidyutat //	yat īm sumitrāḥ viśaḥ agre indhate ghṛtena āhutaḥ jarate davidyutat 
SA_GV01_rvh1-10u-19014	RV_10,069.02a ghṛtam agner vadhryaśvasya vardhanaṃ ghṛtam annaṃ ghṛtam v asya medanam /	ghṛtam agneḥ vadhryaśvasya vardhanam ghṛtam annam ghṛtam u asya medanam 
SA_GV01_rvh1-10u-19015	RV_10,069.02c ghṛtenāhuta urviyā vi paprathe sūrya iva rocate sarpirāsutiḥ //	ghṛtena āhutaḥ urviyā vi paprathe sūryaḥ iva rocate sarpiḥ āsutiḥ 
SA_GV01_rvh1-10u-19016	RV_10,069.03a yat te manur yad anīkaṃ sumitraḥ samīdhe agne tad idaṃ navīyaḥ /	yat te manuḥ yat anīkam sumitraḥ samīdhe agne tat idam navīyaḥ 
SA_GV01_rvh1-10u-19017	RV_10,069.03c sa revac choca sa giro juṣasva sa vājaṃ darṣi sa iha śravo dhāḥ //	sa revat śoca sa giraḥ juṣasva sa vājam darṣi saḥ iha śravaḥ dhāḥ 
SA_GV01_rvh1-10u-19018	RV_10,069.04a yaṃ tvā pūrvam īḷito vadhryaśvaḥ samīdhe agne sa idaṃ juṣasva /	yam tvā pūrvam īḍitaḥ vadhryaśvaḥ samīdhe agne saḥ idam juṣasva 
SA_GV01_rvh1-10u-19019	RV_10,069.04c sa na stipā uta bhavā tanūpā dātraṃ rakṣasva yad idaṃ te asme //	sa na stipāḥ uta bhava tanū pāḥ dātram rakṣasva yat idam te asme 
SA_GV01_rvh1-10u-19020	RV_10,069.05a bhavā dyumnī vādhryaśvota gopā mā tvā tārīd abhimātir janānām /	bhava dyumnī vādhryaśva uta gopāḥ mā tvā tārīt abhimātiḥ janānām 
SA_GV01_rvh1-10u-19021	RV_10,069.05c śūra iva dhṛṣṇuś cyavanaḥ sumitraḥ pra nu vocaṃ vādhryaśvasya nāma //	śūraḥ iva dhṛṣṇuḥ cyavanaḥ sumitraḥ pra nu vocam vādhryaśvasya nāma 
SA_GV01_rvh1-10u-19022	RV_10,069.06a sam ajryā parvatyā vasūni dāsā vṛtrāṇy āryā jigetha /	sam ajryā parvatyā vasūni dāsā vṛtrāṇi āryā jigetha 
SA_GV01_rvh1-10u-19023	RV_10,069.06c śūra iva dhṛṣṇuś cyavano janānāṃ tvam agne pṛtanāyūṃr abhi ṣyāḥ //	śūraḥ iva dhṛṣṇuḥ cyavanaḥ janānām tvam agne pṛtanāyūn abhi syāḥ 
SA_GV01_rvh1-10u-19024	RV_10,069.07a dīrghatantur bṛhadukṣāyam agniḥ sahasrastarīḥ śatanītha ṛbhvā /	dīrgha tantuḥ bṛhat ukṣā ayam agniḥ sahasra starīḥ śata nīthaḥ ṛbhvā 
SA_GV01_rvh1-10u-19025	RV_10,069.07c dyumān dyumatsu nṛbhir mṛjyamānaḥ sumitreṣu dīdayo devayatsu //	dyumān dyumatsu nṛbhiḥ mṛjyamānaḥ sumitreṣu dīdayaḥ devayatsu 
SA_GV01_rvh1-10u-19026	RV_10,069.08a tve dhenuḥ sudughā jātavedo 'saścateva samanā sabardhuk /	tve dhenuḥ su dughā jātavedaḥ saścatā iva samanā sabarduh 
SA_GV01_rvh1-10u-19027	RV_10,069.08c tvaṃ nṛbhir dakṣiṇāvadbhir agne sumitrebhir idhyase devayadbhiḥ //	tvam nṛbhiḥ dakṣiṇāvadbhiḥ agne sumitrebhiḥ idhyase devayadbhiḥ 
SA_GV01_rvh1-10u-19028	RV_10,069.09a devāś cit te amṛtā jātavedo mahimānaṃ vādhryaśva pra vocan /	devāḥ cit te amṛtāḥ jātavedaḥ mahimānam vādhryaśva pra vocan 
SA_GV01_rvh1-10u-19029	RV_10,069.09c yat sampṛccham mānuṣīr viśa āyan tvaṃ nṛbhir ajayas tvāvṛdhebhiḥ //	yat sampṛccham mānuṣīḥ viśaḥ āyan tvam nṛbhiḥ ajayaḥ tvāvṛdhebhiḥ 
SA_GV01_rvh1-10u-19030	RV_10,069.10a piteva putram abibhar upasthe tvām agne vadhryaśvaḥ saparyan /	pitā iva putram abibhar upasthe tvām agne vadhryaśvaḥ saparyan 
SA_GV01_rvh1-10u-19031	RV_10,069.10c juṣāṇo asya samidhaṃ yaviṣṭhota pūrvāṃ avanor vrādhataś cit //	juṣāṇaḥ asya samidham yaviṣṭha uta pūrvām avanoḥ vrādhataḥ cit 
SA_GV01_rvh1-10u-19032	RV_10,069.11a śaśvad agnir vadhryaśvasya śatrūn nṛbhir jigāya sutasomavadbhiḥ /	śaśvat agniḥ vadhryaśvasya śatrūn nṛbhiḥ jigāya suta somavadbhiḥ 
SA_GV01_rvh1-10u-19033	RV_10,069.11c samanaṃ cid adahaś citrabhāno 'va vrādhantam abhinad vṛdhaś cit //	samanam cit adahaḥ citrabhāno vaḥ vrādhantam abhinat vṛdhaḥ cit 
SA_GV01_rvh1-10u-19034	RV_10,069.12a ayam agnir vadhryaśvasya vṛtrahā sanakāt preddho namasopavākyaḥ /	ayam agniḥ vadhryaśvasya vṛtra hā sanakāt preddhaḥ namasā upavākyaḥ 
SA_GV01_rvh1-10u-19035	RV_10,069.12c sa no ajāmīṃr uta vā vijāmīn abhi tiṣṭha śardhato vādhryaśva //	sa naḥ ajāmīn uta vā vijāmīn abhi tiṣṭha śardhataḥ vādhryaśva 
SA_GV01_rvh1-10u-19036	RV_10,070.01a imām me agne samidhaṃ juṣasveḷas pade prati haryā ghṛtācīm /	imām me agne samidham juṣasva iḷaḥ pade prati harya ghṛtācīm 
SA_GV01_rvh1-10u-19037	RV_10,070.01c varṣman pṛthivyāḥ sudinatve ahnām ūrdhvo bhava sukrato devayajyā //	varṣman pṛthivyāḥ su dina tve ahnām ūrdhvaḥ bhava su krato deva yajyā 
SA_GV01_rvh1-10u-19038	RV_10,070.02a ā devānām agrayāveha yātu narāśaṃso viśvarūpebhir aśvaiḥ /	ā devānām agra yāvā iha yātu narāśaṃsaḥ viśva rūpebhiḥ aśvaiḥ 
SA_GV01_rvh1-10u-19039	RV_10,070.02c ṛtasya pathā namasā miyedho devebhyo devatamaḥ suṣūdat //	ṛtasya pathā namasā miyedhaḥ devebhyaḥ devatamaḥ suṣūdat 
SA_GV01_rvh1-10u-19040	RV_10,070.03a śaśvattamam īḷate dūtyāya haviṣmanto manuṣyāso agnim /	śaśvattamam īḍate dūtyāya haviṣmantaḥ manuṣyāsaḥ agnim 
SA_GV01_rvh1-10u-19041	RV_10,070.03c vahiṣṭhair aśvaiḥ suvṛtā rathenā devān vakṣi ni ṣadeha hotā //	vahiṣṭhaiḥ aśvaiḥ suvṛtā rathena devān vakṣi ni sada iha hotā 
SA_GV01_rvh1-10u-19042	RV_10,070.04a vi prathatāṃ devajuṣṭaṃ tiraścā dīrghaṃ drāghmā surabhi bhūtv asme /	vi prathatām deva juṣṭam tiraścā dīrgham drāghmā surabhi bhūtu asme 
SA_GV01_rvh1-10u-19043	RV_10,070.04c aheḷatā manasā deva barhir indrajyeṣṭhāṃ uśato yakṣi devān //	a heḍatā manasā deva barhiḥ indra jyeṣṭhām uśataḥ yakṣi devān 
SA_GV01_rvh1-10u-19044	RV_10,070.05a divo vā sānu spṛśatā varīyaḥ pṛthivyā vā mātrayā vi śrayadhvam /	divaḥ vā sānu spṛśata varīyaḥ pṛthivyāḥ vā mātrayā vi śrayadhvam 
SA_GV01_rvh1-10u-19045	RV_10,070.05c uśatīr dvāro mahinā mahadbhir devaṃ rathaṃ rathayur dhārayadhvam //	uśatīḥ dvāraḥ mahinā mahadbhiḥ devam ratham rathayuḥ dhārayadhvam 
SA_GV01_rvh1-10u-19046	RV_10,070.06a devī divo duhitarā suśilpe uṣāsānaktā sadatāṃ ni yonau /	devī divaḥ duhitarā su śilpe uṣāsānaktā sadatām ni yonau 
SA_GV01_rvh1-10u-19047	RV_10,070.06c ā vāṃ devāsa uśatī uśanta urau sīdantu subhage upasthe //	ā vām devāsaḥ uśatī uśantaḥ urau sīdantu subhage upasthe 
SA_GV01_rvh1-10u-19048	RV_10,070.07a ūrdhvo grāvā bṛhad agniḥ samiddhaḥ priyā dhāmāny aditer upasthe /	ūrdhvaḥ grāvā bṛhat agniḥ samiddhaḥ priyā dhāmāni aditeḥ upasthe 
SA_GV01_rvh1-10u-19049	RV_10,070.07c purohitāv ṛtvijā yajñe asmin viduṣṭarā draviṇam ā yajethām //	purohitau ṛtvijā yajñe asmin viduṣṭarā draviṇam ā yajethām 
SA_GV01_rvh1-10u-19050	RV_10,070.08a tisro devīr barhir idaṃ varīya ā sīdata cakṛmā vaḥ syonam /	tisraḥ devīḥ barhiḥ idam varīyaḥ ā sīdata cakṛma vaḥ syonam 
SA_GV01_rvh1-10u-19051	RV_10,070.08c manuṣvad yajñaṃ sudhitā havīṃṣīḷā devī ghṛtapadī juṣanta //	manuṣvat yajñam sudhitā havīṃṣi iḷā devī ghṛtapadī juṣanta 
SA_GV01_rvh1-10u-19052	RV_10,070.09a deva tvaṣṭar yad dha cārutvam ānaḍ yad aṅgirasām abhavaḥ sacābhūḥ /	deva tvaṣṭar yat ha cāru tvam ānaṭ yat aṅgirasām abhavaḥ sacābhūḥ 
SA_GV01_rvh1-10u-19053	RV_10,070.09c sa devānām pātha upa pra vidvāṃ uśan yakṣi draviṇodaḥ suratnaḥ //	sa devānām pāthaḥ upa pra vidvān uśan yakṣi draviṇaḥ daḥ su ratnaḥ 
SA_GV01_rvh1-10u-19054	RV_10,070.10a vanaspate raśanayā niyūyā devānām pātha upa vakṣi vidvān /	vanaspate raśanayā niyūyā devānām pāthaḥ upa vakṣi vidvān 
SA_GV01_rvh1-10u-19055	RV_10,070.10c svadāti devaḥ kṛṇavad dhavīṃṣy avatāṃ dyāvāpṛthivī havam me //	svadāti devaḥ kṛṇavat havīṃṣi avatām dyāvāpṛthivī havam me 
SA_GV01_rvh1-10u-19056	RV_10,070.11a āgne vaha varuṇam iṣṭaye na indraṃ divo maruto antarikṣāt /	ā agne vaha varuṇam iṣṭaye naḥ indram divaḥ marutaḥ antarikṣāt 
SA_GV01_rvh1-10u-19057	RV_10,070.11c sīdantu barhir viśva ā yajatrāḥ svāhā devā amṛtā mādayantām //	sīdantu barhiḥ viśve ā yajatrāḥ svāhā devāḥ amṛtāḥ mādayantām 
SA_GV01_rvh1-10u-19058	RV_10,071.01a bṛhaspate prathamaṃ vāco agraṃ yat prairata nāmadheyaṃ dadhānāḥ /	bṛhaspate prathamam vācaḥ agram yat prairata nāmadheyam dadhānāḥ 
SA_GV01_rvh1-10u-19059	RV_10,071.01c yad eṣāṃ śreṣṭhaṃ yad aripram āsīt preṇā tad eṣāṃ nihitaṃ guhāviḥ //	yat eṣām śreṣṭham yat aripram āsīt preṇā tat eṣām nihitam guhā āvis 
SA_GV01_rvh1-10u-19060	RV_10,071.02a saktum iva titaunā punanto yatra dhīrā manasā vācam akrata /	saktum iva titaunā punantaḥ yatra dhīrāḥ manasā vācam akrata 
SA_GV01_rvh1-10u-19061	RV_10,071.02c atrā sakhāyaḥ sakhyāni jānate bhadraiṣāṃ lakṣmīr nihitādhi vāci //	atrā sakhāyaḥ sakhyāni jānate bhadrā eṣām lakṣmīḥ nihitā adhi vāci 
SA_GV01_rvh1-10u-19062	RV_10,071.03a yajñena vācaḥ padavīyam āyan tām anv avindann ṛṣiṣu praviṣṭām /	yajñena vācaḥ padavīyam āyan tām anu avindan ṛṣiṣu praviṣṭām 
SA_GV01_rvh1-10u-19063	RV_10,071.03c tām ābhṛtyā vy adadhuḥ purutrā tāṃ sapta rebhā abhi saṃ navante //	tām ābhṛtyāḥ vi adadhuḥ purutrā tām sapta rebhāḥ abhi sam navante 
SA_GV01_rvh1-10u-19064	RV_10,071.04a uta tvaḥ paśyan na dadarśa vācam uta tvaḥ śṛṇvan na śṛṇoty enām /	uta tvaḥ paśyan na dadarśa vācam uta tvaḥ śṛṇvan na śṛṇoti enām 
SA_GV01_rvh1-10u-19065	RV_10,071.04c uto tvasmai tanvaṃ vi sasre jāyeva patya uśatī suvāsāḥ //	uta u tvasmai tanvam vi sasre jāyā iva patye uśatī su vāsāḥ 
SA_GV01_rvh1-10u-19066	RV_10,071.05a uta tvaṃ sakhye sthirapītam āhur nainaṃ hinvanty api vājineṣu /	uta tvam sakhye sthira pītam āhuḥ na enam hinvanti api vājineṣu 
SA_GV01_rvh1-10u-19067	RV_10,071.05c adhenvā carati māyayaiṣa vācaṃ śuśruvāṃ aphalām apuṣpām //	a dhenvā carati māyayā eṣa vācam śuśruvām aphalām apuṣpām 
SA_GV01_rvh1-10u-19068	RV_10,071.06a yas tityāja sacividaṃ sakhāyaṃ na tasya vācy api bhāgo asti /	yaḥ tityāja sacividam sakhāyam na tasya vāci api bhāgaḥ asti 
SA_GV01_rvh1-10u-19069	RV_10,071.06c yad īṃ śṛṇoty alakaṃ śṛṇoti nahi praveda sukṛtasya panthām //	yat īm śṛṇoti alakam śṛṇoti nahi praveda sukṛtasya panthām 
SA_GV01_rvh1-10u-19070	RV_10,071.07a akṣaṇvantaḥ karṇavantaḥ sakhāyo manojaveṣv asamā babhūvuḥ /	akṣaṇvantaḥ karṇavantaḥ sakhāyaḥ manaḥ javeṣu asamāḥ babhūvuḥ 
SA_GV01_rvh1-10u-19071	RV_10,071.07c ādaghnāsa upakakṣāsa u tve hradā iva snātvā u tve dadṛśre //	ādaghnāsaḥ upakakṣāsaḥ u tve hradāḥ iva snātvā u tve dadṛśre 
SA_GV01_rvh1-10u-19072	RV_10,071.08a hṛdā taṣṭeṣu manaso javeṣu yad brāhmaṇāḥ saṃyajante sakhāyaḥ /	hṛdā taṣṭeṣu manasaḥ javeṣu yat brāhmaṇāḥ saṃyajante sakhāyaḥ 
SA_GV01_rvh1-10u-19073	RV_10,071.08c atrāha tvaṃ vi jahur vedyābhir ohabrahmāṇo vi caranty u tve //	atra aha tvam vi jahuḥ vedyābhiḥ oha brahmāṇaḥ vi caranti u tve 
SA_GV01_rvh1-10u-19074	RV_10,071.09a ime ye nārvāṅ na paraś caranti na brāhmaṇāso na sutekarāsaḥ /	ime ye na arvāk na paras caranti na brāhmaṇāsaḥ na sutekarāsaḥ 
SA_GV01_rvh1-10u-19075	RV_10,071.09c ta ete vācam abhipadya pāpayā sirīs tantraṃ tanvate aprajajñayaḥ //	te ete vācam abhipadya pāpayā sirīḥ tantram tanvate aprajajñayaḥ 
SA_GV01_rvh1-10u-19076	RV_10,071.10a sarve nandanti yaśasāgatena sabhāsāhena sakhyā sakhāyaḥ /	sarve nandanti yaśasā āgatena sabhāsāhena sakhyā sakhāyaḥ 
SA_GV01_rvh1-10u-19077	RV_10,071.10c kilbiṣaspṛt pituṣaṇir hy eṣām araṃ hito bhavati vājināya //	kilbiṣa spṛt pituṣaṇiḥ hi eṣām aram hitaḥ bhavati vājināya 
SA_GV01_rvh1-10u-19078	RV_10,071.11a ṛcāṃ tvaḥ poṣam āste pupuṣvān gāyatraṃ tvo gāyati śakvarīṣu /	ṛcām tvaḥ poṣam āste pupuṣvān gāyatram tvaḥ gāyati śakvarīṣu 
SA_GV01_rvh1-10u-19079	RV_10,071.11c brahmā tvo vadati jātavidyāṃ yajñasya mātrāṃ vi mimīta u tvaḥ //	brahmā tvaḥ vadati jāta vidyām yajñasya mātrām vi mimīte u tvaḥ 
SA_GV01_rvh1-10u-19080	RV_10,072.01a devānāṃ nu vayaṃ jānā pra vocāma vipanyayā /	devānām nu vayam jānā pra vocāma vipanyayā 
SA_GV01_rvh1-10u-19081	RV_10,072.01c uktheṣu śasyamāneṣu yaḥ paśyād uttare yuge //	uktheṣu śasyamāneṣu yaḥ paśyāt uttare yuge 
SA_GV01_rvh1-10u-19082	RV_10,072.02a brahmaṇas patir etā saṃ karmāra ivādhamat /	brahmaṇaḥ patiḥ etā sam karmāraḥ iva adhamat 
SA_GV01_rvh1-10u-19083	RV_10,072.02c devānām pūrvye yuge 'sataḥ sad ajāyata //	devānām pūrvye yuge sataḥ sat ajāyata 
SA_GV01_rvh1-10u-19084	RV_10,072.03a devānāṃ yuge prathame 'sataḥ sad ajāyata /	devānām yuge prathame sataḥ sat ajāyata 
SA_GV01_rvh1-10u-19085	RV_10,072.03c tad āśā anv ajāyanta tad uttānapadas pari //	tat āśāḥ anu ajāyanta tat uttāna padaḥ pari 
SA_GV01_rvh1-10u-19086	RV_10,072.04a bhūr jajña uttānapado bhuva āśā ajāyanta /	bhūḥ jajñe uttānapadaḥ bhuvaḥ āśāḥ ajāyanta 
SA_GV01_rvh1-10u-19087	RV_10,072.04c aditer dakṣo ajāyata dakṣād v aditiḥ pari //	aditeḥ dakṣaḥ ajāyata dakṣāt u aditiḥ pari 
SA_GV01_rvh1-10u-19088	RV_10,072.05a aditir hy ajaniṣṭa dakṣa yā duhitā tava /	aditiḥ hi ajaniṣṭa dakṣa yā duhitā tava 
SA_GV01_rvh1-10u-19089	RV_10,072.05c tāṃ devā anv ajāyanta bhadrā amṛtabandhavaḥ //	tām devāḥ anu ajāyanta bhadrāḥ amṛta bandhavaḥ 
SA_GV01_rvh1-10u-19090	RV_10,072.06a yad devā adaḥ salile susaṃrabdhā atiṣṭhata /	yat devāḥ adaḥ salile su saṃrabdhāḥ atiṣṭhata 
SA_GV01_rvh1-10u-19091	RV_10,072.06c atrā vo nṛtyatām iva tīvro reṇur apāyata //	atrā vaḥ nṛtyatām iva tīvraḥ reṇuḥ apāyata 
SA_GV01_rvh1-10u-19092	RV_10,072.07a yad devā yatayo yathā bhuvanāny apinvata /	yat devāḥ yatayaḥ yathā bhuvanāni apinvata 
SA_GV01_rvh1-10u-19093	RV_10,072.07c atrā samudra ā gūḷham ā sūryam ajabhartana //	atrā samudre ā gūḍham ā sūryam ajabhartana 
SA_GV01_rvh1-10u-19094	RV_10,072.08a aṣṭau putrāso aditer ye jātās tanvas pari /	aṣṭau putrāsaḥ aditeḥ ye jātāḥ tanvaḥ pari 
SA_GV01_rvh1-10u-19095	RV_10,072.08c devāṃ upa prait saptabhiḥ parā mārtāṇḍam āsyat //	devān upa prait saptabhiḥ parā mārtāṇḍam āsyat 
SA_GV01_rvh1-10u-19096	RV_10,072.09a saptabhiḥ putrair aditir upa prait pūrvyaṃ yugam /	saptabhiḥ putraiḥ aditiḥ upa prait pūrvyam yugam 
SA_GV01_rvh1-10u-19097	RV_10,072.09c prajāyai mṛtyave tvat punar mārtāṇḍam ābharat //	prajāyai mṛtyave tvat punar mārtāṇḍam ābharat 
SA_GV01_rvh1-10u-19098	RV_10,073.01a janiṣṭhā ugraḥ sahase turāya mandra ojiṣṭho bahulābhimānaḥ /	janiṣṭhāḥ ugraḥ sahase turāya mandraḥ ojiṣṭhaḥ bahula abhimānaḥ 
SA_GV01_rvh1-10u-19099	RV_10,073.01c avardhann indram marutaś cid atra mātā yad vīraṃ dadhanad dhaniṣṭhā //	avardhan indram marutaḥ cit atra mātā yat vīram dadhanat dhaniṣṭhā 
SA_GV01_rvh1-10u-19100	RV_10,073.02a druho niṣattā pṛśanī cid evaiḥ purū śaṃsena vāvṛdhuṣ ṭa indram /	druhaḥ niṣattā pṛśanī cit evaiḥ purū śaṃsena vāvṛdhuḥ ṭe indram 
SA_GV01_rvh1-10u-19101	RV_10,073.02c abhīvṛteva tā mahāpadena dhvāntāt prapitvād ud aranta garbhāḥ //	abhīvṛtā iva tāḥ mahā padena dhvāntāt prapitvāt ud aranta garbhāḥ 
SA_GV01_rvh1-10u-19102	RV_10,073.03a ṛṣvā te pādā pra yaj jigāsy avardhan vājā uta ye cid atra /	ṛṣvā te pādā pra yat jigāsi avardhan vājāḥ uta ye cit atra 
SA_GV01_rvh1-10u-19103	RV_10,073.03c tvam indra sālāvṛkān sahasram āsan dadhiṣe aśvinā vavṛtyāḥ //	tvam indra sālāvṛkān sahasram āsan dadhiṣe aśvinā vavṛtyāḥ 
SA_GV01_rvh1-10u-19104	RV_10,073.04a samanā tūrṇir upa yāsi yajñam ā nāsatyā sakhyāya vakṣi /	samanā tūrṇiḥ upa yāsi yajñam ā nāsatyā sakhyāya vakṣi 
SA_GV01_rvh1-10u-19105	RV_10,073.04c vasāvyām indra dhārayaḥ sahasrāśvinā śūra dadatur maghāni //	vasāvyām indra dhārayaḥ sahasrā aśvinā śūra dadatuḥ maghāni 
SA_GV01_rvh1-10u-19106	RV_10,073.05a mandamāna ṛtād adhi prajāyai sakhibhir indra iṣirebhir artham /	mandamānaḥ ṛtāt adhi prajāyai sakhibhiḥ indraḥ iṣirebhiḥ artham 
SA_GV01_rvh1-10u-19107	RV_10,073.05c ābhir hi māyā upa dasyum āgān mihaḥ pra tamrā avapat tamāṃsi //	ābhiḥ hi māyāḥ upa dasyum āgāt mihaḥ pra tamrāḥ avapat tamāṃsi 
SA_GV01_rvh1-10u-19108	RV_10,073.06a sanāmānā cid dhvasayo ny asmā avāhann indra uṣaso yathānaḥ /	sanāmānā cit dhvasayaḥ ni asmai avāhan indraḥ uṣasaḥ yathā anaḥ 
SA_GV01_rvh1-10u-19109	RV_10,073.06c ṛṣvair agacchaḥ sakhibhir nikāmaiḥ sākam pratiṣṭhā hṛdyā jaghantha //	ṛṣvaiḥ agacchaḥ sakhibhiḥ nikāmaiḥ sākam pratiṣṭhāḥ hṛdyāḥ jaghantha 
SA_GV01_rvh1-10u-19110	RV_10,073.07a tvaṃ jaghantha namucim makhasyuṃ dāsaṃ kṛṇvāna ṛṣaye vimāyam /	tvam jaghantha namucim makhasyum dāsam kṛṇvānaḥ ṛṣaye vimāyam 
SA_GV01_rvh1-10u-19111	RV_10,073.07c tvaṃ cakartha manave syonān patho devatrāñjaseva yānān //	tvam cakartha manave syonān pathaḥ devatrā añjasā iva yānān 
SA_GV01_rvh1-10u-19112	RV_10,073.08a tvam etāni papriṣe vi nāmeśāna indra dadhiṣe gabhastau /	tvam etāni papriṣe vi nāma īśānaḥ indra dadhiṣe gabhastau 
SA_GV01_rvh1-10u-19113	RV_10,073.08c anu tvā devāḥ śavasā madanty uparibudhnān vaninaś cakartha //	anu tvā devāḥ śavasā madanti uparibudhnān vaninaḥ cakartha 
SA_GV01_rvh1-10u-19114	RV_10,073.09a cakraṃ yad asyāpsv ā niṣattam uto tad asmai madhv ic cacchadyāt /	cakram yat asya apsu ā niṣattam uta u tat asmai madhu id cacchadyāt 
SA_GV01_rvh1-10u-19115	RV_10,073.09c pṛthivyām atiṣitaṃ yad ūdhaḥ payo goṣv adadhā oṣadhīṣu //	pṛthivyām atiṣitam yat ūdhaḥ payaḥ goṣu adadhāḥ oṣadhīṣu 
SA_GV01_rvh1-10u-19116	RV_10,073.10a aśvād iyāyeti yad vadanty ojaso jātam uta manya enam /	aśvāt iyāya iti yat vadanti ojasaḥ jātam uta manye enam 
SA_GV01_rvh1-10u-19117	RV_10,073.10c manyor iyāya harmyeṣu tasthau yataḥ prajajña indro asya veda //	manyoḥ iyāya harmyeṣu tasthau yatas prajajñe indraḥ asya veda 
SA_GV01_rvh1-10u-19118	RV_10,073.11a vayaḥ suparṇā upa sedur indram priyamedhā ṛṣayo nādhamānāḥ /	vayaḥ suparṇāḥ upa seduḥ indram priyamedhāḥ ṛṣayaḥ nādhamānāḥ 
SA_GV01_rvh1-10u-19119	RV_10,073.11c apa dhvāntam ūrṇuhi pūrdhi cakṣur mumugdhy asmān nidhayeva baddhān //	apa dhvāntam ūrṇuhi pūrdhi cakṣuḥ mumugdhi asmān nidhayā iva baddhān 
SA_GV01_rvh1-10u-19120	RV_10,074.01a vasūnāṃ vā carkṛṣa iyakṣan dhiyā vā yajñair vā rodasyoḥ /	vasūnām vā carkṛṣe iyakṣan dhiyā vā yajñaiḥ vā rodasyoḥ 
SA_GV01_rvh1-10u-19121	RV_10,074.01c arvanto vā ye rayimantaḥ sātau vanuṃ vā ye suśruṇaṃ suśruto dhuḥ //	arvantaḥ vā ye rayimantaḥ sātau vanum vā ye suśruṇam su śrutaḥ dhuḥ 
SA_GV01_rvh1-10u-19122	RV_10,074.02a hava eṣām asuro nakṣata dyāṃ śravasyatā manasā niṃsata kṣām /	have eṣām asuraḥ nakṣata dyām śravasyatā manasā niṃsata kṣām 
SA_GV01_rvh1-10u-19123	RV_10,074.02c cakṣāṇā yatra suvitāya devā dyaur na vārebhiḥ kṛṇavanta svaiḥ //	cakṣāṇāḥ yatra suvitāya devāḥ dyauḥ na vārebhiḥ kṛṇavanta svaiḥ 
SA_GV01_rvh1-10u-19124	RV_10,074.03a iyam eṣām amṛtānāṃ gīḥ sarvatātā ye kṛpaṇanta ratnam /	iyam eṣām amṛtānām gīḥ sarvatātā ye kṛpaṇanta ratnam 
SA_GV01_rvh1-10u-19125	RV_10,074.03c dhiyaṃ ca yajñaṃ ca sādhantas te no dhāntu vasavyam asāmi //	dhiyam ca yajñam ca sādhantaḥ te naḥ dhāntu vasavyam asāmi 
SA_GV01_rvh1-10u-19126	RV_10,074.04a ā tat ta indrāyavaḥ panantābhi ya ūrvaṃ gomantaṃ titṛtsān /	ā tat te indra āyavaḥ pananta abhi yaḥ ūrvam gomantam titṛtsān 
SA_GV01_rvh1-10u-19127	RV_10,074.04c sakṛtsvaṃ ye puruputrām mahīṃ sahasradhārām bṛhatīṃ dudukṣan //	sakṛtsvam ye puru putrām mahīm sahasra dhārām bṛhatīm dudukṣan 
SA_GV01_rvh1-10u-19128	RV_10,074.05a śacīva indram avase kṛṇudhvam anānataṃ damayantam pṛtanyūn /	śacīvas indram avase kṛṇudhvam an ānatam damayantam pṛtanyūn 
SA_GV01_rvh1-10u-19129	RV_10,074.05c ṛbhukṣaṇam maghavānaṃ suvṛktim bhartā yo vajraṃ naryam purukṣuḥ //	ṛbhukṣaṇam maghavānam suvṛktim bhartā yaḥ vajram naryam purukṣuḥ 
SA_GV01_rvh1-10u-19130	RV_10,074.06a yad vāvāna purutamam purāṣāḷ ā vṛtrahendro nāmāny aprāḥ /	yat vāvāna purutamam purāṣāh ā vṛtra hā indraḥ nāmāni aprāḥ 
SA_GV01_rvh1-10u-19131	RV_10,074.06c aceti prāsahas patis tuviṣmān yad īm uśmasi kartave karat tat //	aceti prāsahaḥ patiḥ tuviṣmān yat īm uśmasi kartave karat tat 
SA_GV01_rvh1-10u-19132	RV_10,075.01a pra su va āpo mahimānam uttamaṃ kārur vocāti sadane vivasvataḥ /	pra su vaḥ āpaḥ mahimānam uttamam kāruḥ vocāti sadane vivasvataḥ 
SA_GV01_rvh1-10u-19133	RV_10,075.01c pra sapta-sapta tredhā hi cakramuḥ pra sṛtvarīṇām ati sindhur ojasā //	pra sapta sapta tredhā hi cakramuḥ pra sṛtvarīṇām ati sindhuḥ ojasā 
SA_GV01_rvh1-10u-19134	RV_10,075.02a pra te 'radad varuṇo yātave pathaḥ sindho yad vājāṃ abhy adravas tvam /	pra te radat varuṇaḥ yātave pathaḥ sindho yat vājām abhī adravaḥ tvam 
SA_GV01_rvh1-10u-19135	RV_10,075.02c bhūmyā adhi pravatā yāsi sānunā yad eṣām agraṃ jagatām irajyasi //	bhūmyāḥ adhi pravatā yāsi sānunā yat eṣām agram jagatām irajyasi 
SA_GV01_rvh1-10u-19136	RV_10,075.03a divi svano yatate bhūmyopary anantaṃ śuṣmam ud iyarti bhānunā /	divi svanaḥ yatate bhūmyā upari anantam śuṣmam ud iyarti bhānunā 
SA_GV01_rvh1-10u-19137	RV_10,075.03c abhrād iva pra stanayanti vṛṣṭayaḥ sindhur yad eti vṛṣabho na roruvat //	abhrāt iva pra stanayanti vṛṣṭayaḥ sindhuḥ yat eti vṛṣabhaḥ na roruvat 
SA_GV01_rvh1-10u-19138	RV_10,075.04a abhi tvā sindho śiśum in na mātaro vāśrā arṣanti payaseva dhenavaḥ /	abhi tvā sindho śiśum id na mātaraḥ vāśrāḥ arṣanti payasā iva dhenavaḥ 
SA_GV01_rvh1-10u-19139	RV_10,075.04c rājeva yudhvā nayasi tvam it sicau yad āsām agram pravatām inakṣasi //	rājā iva yudhvā nayasi tvam id sicau yat āsām agram pravatām inakṣasi 
SA_GV01_rvh1-10u-19140	RV_10,075.05a imam me gaṅge yamune sarasvati śutudri stomaṃ sacatā paruṣṇy ā /	imam me gaṅge yamune sarasvati śutudri stomam sacata paruṣṇi ā 
SA_GV01_rvh1-10u-19141	RV_10,075.05c asiknyā marudvṛdhe vitastayārjīkīye śṛṇuhy ā suṣomayā //	asiknyā marut vṛdhe vitastayā ārjīkīye śṛṇuhi ā suṣomayā 
SA_GV01_rvh1-10u-19142	RV_10,075.06a tṛṣṭāmayā prathamaṃ yātave sajūḥ susartvā rasayā śvetyā tyā /	tṛṣṭā āmayā prathamam yātave sajūs su sartvā rasayā śvetyā tyā 
SA_GV01_rvh1-10u-19143	RV_10,075.06c tvaṃ sindho kubhayā gomatīṃ krumum mehatnvā sarathaṃ yābhir īyase //	tvam sindho kubhayā gomatīm krumum mehatnvā sa ratham yābhiḥ īyase 
SA_GV01_rvh1-10u-19144	RV_10,075.07a ṛjīty enī ruśatī mahitvā pari jrayāṃsi bharate rajāṃsi /	ṛjītī enī ruśatī mahitvā pari jrayāṃsi bharate rajāṃsi 
SA_GV01_rvh1-10u-19145	RV_10,075.07c adabdhā sindhur apasām apastamāśvā na citrā vapuṣīva darśatā //	adabdhā sindhuḥ apasām apastamā aśvā na citrā vapuṣi iva darśatā 
SA_GV01_rvh1-10u-19146	RV_10,075.08a svaśvā sindhuḥ surathā suvāsā hiraṇyayī sukṛtā vājinīvatī /	su aśvā sindhuḥ su rathā su vāsāḥ hiraṇyayī su kṛtā vājinīvatī 
SA_GV01_rvh1-10u-19147	RV_10,075.08c ūrṇāvatī yuvatiḥ sīlamāvaty utādhi vaste subhagā madhuvṛdham //	ūrṇāvatī yuvatiḥ sīlamāvatī uta adhi vaste subhagā madhu vṛdham 
SA_GV01_rvh1-10u-19148	RV_10,075.09a sukhaṃ rathaṃ yuyuje sindhur aśvinaṃ tena vājaṃ saniṣad asminn ājau /	sukham ratham yuyuje sindhuḥ aśvinam tena vājam saniṣat asmin ājau 
SA_GV01_rvh1-10u-19149	RV_10,075.09c mahān hy asya mahimā panasyate 'dabdhasya svayaśaso virapśinaḥ //	mahān hi asya mahimā panasyate dabdhasya sva yaśasaḥ virapśinaḥ 
SA_GV01_rvh1-10u-19150	RV_10,076.01a ā va ṛñjasa ūrjāṃ vyuṣṭiṣv indram maruto rodasī anaktana /	ā vaḥ ṛñjasaḥ ūrjām vyuṣṭiṣu indram marutaḥ rodasī anaktana 
SA_GV01_rvh1-10u-19151	RV_10,076.01c ubhe yathā no ahanī sacābhuvā sadaḥ-sado varivasyāta udbhidā //	ubhe yathā naḥ ahanī sacābhuvā sadaḥsadaḥ varivasyātaḥ udbhidā 
SA_GV01_rvh1-10u-19152	RV_10,076.02a tad u śreṣṭhaṃ savanaṃ sunotanātyo na hastayato adriḥ sotari /	tat u śreṣṭham savanam sunotana atyaḥ na hasta yataḥ adriḥ sotari 
SA_GV01_rvh1-10u-19153	RV_10,076.02c vidad dhy aryo abhibhūti pauṃsyam maho rāye cit tarute yad arvataḥ //	vidat hi aryaḥ abhibhūti pauṃsyam mahaḥ rāye cit tarute yat arvataḥ 
SA_GV01_rvh1-10u-19154	RV_10,076.03a tad id dhy asya savanaṃ viver apo yathā purā manave gātum aśret /	tat id hi asya savanam viveḥ apaḥ yathā purā manave gātum aśret 
SA_GV01_rvh1-10u-19155	RV_10,076.03c goarṇasi tvāṣṭre aśvanirṇiji prem adhvareṣv adhvarāṃ aśiśrayuḥ //	go arṇasi tvāṣṭre aśva nirṇiji pra īm adhvareṣu adhvarān aśiśrayuḥ 
SA_GV01_rvh1-10u-19156	RV_10,076.04a apa hata rakṣaso bhaṅgurāvata skabhāyata nirṛtiṃ sedhatāmatim /	apa hata rakṣasaḥ bhaṅgurāvataḥ skabhāyata nirṛtim sedhata amatim 
SA_GV01_rvh1-10u-19157	RV_10,076.04c ā no rayiṃ sarvavīraṃ sunotana devāvyam bharata ślokam adrayaḥ //	ā naḥ rayim sarva vīram sunotana devāvyam bharata ślokam adrayaḥ 
SA_GV01_rvh1-10u-19158	RV_10,076.05a divaś cid ā vo 'mavattarebhyo vibhvanā cid āśvapastarebhyaḥ /	divaḥ cit ā vaḥ mavattarebhyaḥ vibhvanā cit āśu apastarebhyaḥ 
SA_GV01_rvh1-10u-19159	RV_10,076.05c vāyoś cid ā somarabhastarebhyo 'gneś cid arca pitukṛttarebhyaḥ //	vāyoḥ cit ā soma rabhastarebhyaḥ gneḥ cit arca pitukṛttarebhyaḥ 
SA_GV01_rvh1-10u-19160	RV_10,076.06a bhurantu no yaśasaḥ sotv andhaso grāvāṇo vācā divitā divitmatā /	bhurantu naḥ yaśasaḥ sotu andhasaḥ grāvāṇaḥ vācā divitā divitmatā 
SA_GV01_rvh1-10u-19161	RV_10,076.06c naro yatra duhate kāmyam madhv āghoṣayanto abhito mithasturaḥ //	naraḥ yatra duhate kāmyam madhu āghoṣayantaḥ abhitas mithasturaḥ 
SA_GV01_rvh1-10u-19162	RV_10,076.07a sunvanti somaṃ rathirāso adrayo nir asya rasaṃ gaviṣo duhanti te /	sunvanti somam rathirāsaḥ adrayaḥ niḥ asya rasam gaviṣaḥ duhanti te 
SA_GV01_rvh1-10u-19163	RV_10,076.07c duhanty ūdhar upasecanāya kaṃ naro havyā na marjayanta āsabhiḥ //	duhanti ūdhar upasecanāya kam naraḥ havyā na marjayante āsabhiḥ 
SA_GV01_rvh1-10u-19164	RV_10,076.08a ete naraḥ svapaso abhūtana ya indrāya sunutha somam adrayaḥ /	ete naraḥ su apasaḥ abhūtana ye indrāya sunutha somam adrayaḥ 
SA_GV01_rvh1-10u-19165	RV_10,076.08c vāmaṃ-vāmaṃ vo divyāya dhāmne vasu-vasu vaḥ pārthivāya sunvate //	vāmam vāmam vaḥ divyāya dhāmne vasu vasu vaḥ pārthivāya sunvate 
SA_GV01_rvh1-10u-19166	RV_10,077.01a abhrapruṣo na vācā pruṣā vasu haviṣmanto na yajñā vijānuṣaḥ /	abhrapruṣaḥ na vācā pruṣā vasu haviṣmantaḥ na yajñāḥ vijānuṣaḥ 
SA_GV01_rvh1-10u-19167	RV_10,077.01c sumārutaṃ na brahmāṇam arhase gaṇam astoṣy eṣāṃ na śobhase //	su mārutam na brahmāṇam arhase gaṇam astoṣi eṣām na śobhase 
SA_GV01_rvh1-10u-19168	RV_10,077.02a śriye maryāso añjīṃr akṛṇvata sumārutaṃ na pūrvīr ati kṣapaḥ /	śriye maryāsaḥ añjīṃr akṛṇvata su mārutam na pūrvīḥ ati kṣapaḥ 
SA_GV01_rvh1-10u-19169	RV_10,077.02c divas putrāsa etā na yetira ādityāsas te akrā na vāvṛdhuḥ //	divaḥ putrāsaḥ etāḥ na yetire ādityāsaḥ te akrāḥ na vāvṛdhuḥ 
SA_GV01_rvh1-10u-19170	RV_10,077.03a pra ye divaḥ pṛthivyā na barhaṇā tmanā riricre abhrān na sūryaḥ /	pra ye divaḥ pṛthivyāḥ na barhaṇā tmanā riricre abhrāt na sūryaḥ 
SA_GV01_rvh1-10u-19171	RV_10,077.03c pājasvanto na vīrāḥ panasyavo riśādaso na maryā abhidyavaḥ //	pājasvantaḥ na vīrāḥ panasyavaḥ riśādasaḥ na maryāḥ abhidyavaḥ 
SA_GV01_rvh1-10u-19172	RV_10,077.04a yuṣmākam budhne apāṃ na yāmani vithuryati na mahī śratharyati /	yuṣmākam budhne apām na yāmani vithuryati na mahī śratharyati 
SA_GV01_rvh1-10u-19173	RV_10,077.04c viśvapsur yajño arvāg ayaṃ su vaḥ prayasvanto na satrāca ā gata //	viśvapsuḥ yajñaḥ arvāk ayam su vaḥ prayasvantaḥ na satrācaḥ ā gata 
SA_GV01_rvh1-10u-19174	RV_10,077.05a yūyaṃ dhūrṣu prayujo na raśmibhir jyotiṣmanto na bhāsā vyuṣṭiṣu /	yūyam dhūrṣu prayujaḥ na raśmibhiḥ jyotiṣmantaḥ na bhāsā vyuṣṭiṣu 
SA_GV01_rvh1-10u-19175	RV_10,077.05c śyenāso na svayaśaso riśādasaḥ pravāso na prasitāsaḥ paripruṣaḥ //	śyenāsaḥ na sva yaśasaḥ riśādasaḥ pravāsaḥ na prasitāsaḥ paripruṣaḥ 
SA_GV01_rvh1-10u-19176	RV_10,077.06a pra yad vahadhve marutaḥ parākād yūyam mahaḥ saṃvaraṇasya vasvaḥ /	pra yat vahadhve marutaḥ parākāt yūyam mahaḥ saṃvaraṇasya vasvaḥ 
SA_GV01_rvh1-10u-19177	RV_10,077.06c vidānāso vasavo rādhyasyārāc cid dveṣaḥ sanutar yuyota //	vidānāsaḥ vasavaḥ rādhyasya ārāt cit dveṣaḥ sanutar yuyota 
SA_GV01_rvh1-10u-19178	RV_10,077.07a ya udṛci yajñe adhvareṣṭhā marudbhyo na mānuṣo dadāśat /	yaḥ udṛci yajñe adhvareṣṭhāḥ marudbhyaḥ na mānuṣaḥ dadāśat 
SA_GV01_rvh1-10u-19179	RV_10,077.07c revat sa vayo dadhate suvīraṃ sa devānām api gopīthe astu //	revat sa vayaḥ dadhate su vīram sa devānām api gopīthe astu 
SA_GV01_rvh1-10u-19180	RV_10,077.08a te hi yajñeṣu yajñiyāsa ūmā ādityena nāmnā śambhaviṣṭhāḥ /	te hi yajñeṣu yajñiyāsaḥ ūmāḥ ādityena nāmnā śambhaviṣṭhāḥ 
SA_GV01_rvh1-10u-19181	RV_10,077.08c te no 'vantu rathatūr manīṣām mahaś ca yāmann adhvare cakānāḥ //	te naḥ vantu manīṣām mahaḥ ca yāman adhvare cakānāḥ 
SA_GV01_rvh1-10u-19182	RV_10,078.01a viprāso na manmabhiḥ svādhyo devāvyo na yajñaiḥ svapnasaḥ /	viprāsaḥ na manmabhiḥ su ādhyaḥ na yajñaiḥ svapnasaḥ 
SA_GV01_rvh1-10u-19183	RV_10,078.01c rājāno na citrāḥ susaṃdṛśaḥ kṣitīnāṃ na maryā arepasaḥ //	rājānaḥ na citrāḥ su saṃdṛśaḥ kṣitīnām na maryāḥ arepasaḥ 
SA_GV01_rvh1-10u-19184	RV_10,078.02a agnir na ye bhrājasā rukmavakṣaso vātāso na svayujaḥ sadyaūtayaḥ /	agniḥ na ye bhrājasā rukma vakṣasaḥ vātāsaḥ na sva yujaḥ sadyaūtayaḥ 
SA_GV01_rvh1-10u-19185	RV_10,078.02c prajñātāro na jyeṣṭhāḥ sunītayaḥ suśarmāṇo na somā ṛtaṃ yate //	prajñātāraḥ na jyeṣṭhāḥ su nītayaḥ su śarmāṇaḥ na somāḥ ṛtam yate 
SA_GV01_rvh1-10u-19186	RV_10,078.03a vātāso na ye dhunayo jigatnavo 'gnīnāṃ na jihvā virokiṇaḥ /	vātāsaḥ na ye dhunayaḥ jigatnavaḥ gnīnām na jihvāḥ virokiṇaḥ 
SA_GV01_rvh1-10u-19187	RV_10,078.03c varmaṇvanto na yodhāḥ śimīvantaḥ pitṝṇāṃ na śaṃsāḥ surātayaḥ //	varmaṇvantaḥ na yodhāḥ śimīvantaḥ pitṝṇām na śaṃsāḥ su rātayaḥ 
SA_GV01_rvh1-10u-19188	RV_10,078.04a rathānāṃ na ye 'rāḥ sanābhayo jigīvāṃso na śūrā abhidyavaḥ /	rathānām na ye rāḥ sanābhayaḥ jigīvāṃsaḥ na śūrāḥ abhidyavaḥ 
SA_GV01_rvh1-10u-19189	RV_10,078.04c vareyavo na maryā ghṛtapruṣo 'bhisvartāro arkaṃ na suṣṭubhaḥ //	vareyavaḥ na maryāḥ ghṛta pruṣaḥ bhisvartāraḥ arkam na suṣṭubhaḥ 
SA_GV01_rvh1-10u-19190	RV_10,078.05a aśvāso na ye jyeṣṭhāsa āśavo didhiṣavo na rathyaḥ sudānavaḥ /	aśvāsaḥ na ye jyeṣṭhāsaḥ āśavaḥ didhiṣavaḥ na rathyaḥ sudānavaḥ 
SA_GV01_rvh1-10u-19191	RV_10,078.05c āpo na nimnair udabhir jigatnavo viśvarūpā aṅgiraso na sāmabhiḥ //	āpaḥ na nimnaiḥ udabhiḥ jigatnavaḥ viśva rūpāḥ aṅgirasaḥ na sāmabhiḥ 
SA_GV01_rvh1-10u-19192	RV_10,078.06a grāvāṇo na sūrayaḥ sindhumātara ādardirāso adrayo na viśvahā /	grāvāṇaḥ na sūrayaḥ sindhu mātaraḥ ādardirāsaḥ adrayaḥ na viśvahā 
SA_GV01_rvh1-10u-19193	RV_10,078.06c śiśūlā na krīḷayaḥ sumātaro mahāgrāmo na yāmann uta tviṣā //	śiśūlāḥ na krīḍayaḥ su mātaraḥ mahā grāmaḥ na yāman uta tviṣā 
SA_GV01_rvh1-10u-19194	RV_10,078.07a uṣasāṃ na ketavo 'dhvaraśriyaḥ śubhaṃyavo nāñjibhir vy aśvitan /	uṣasām na ketavaḥ dhvara śriyaḥ śubhaṃyavaḥ nā añjibhiḥ vi aśvitan 
SA_GV01_rvh1-10u-19195	RV_10,078.07c sindhavo na yayiyo bhrājadṛṣṭayaḥ parāvato na yojanāni mamire //	sindhavaḥ na bhrājat ṛṣṭayaḥ parāvataḥ na yojanāni mamire 
SA_GV01_rvh1-10u-19196	RV_10,078.08a subhāgān no devāḥ kṛṇutā suratnān asmān stotṝn maruto vāvṛdhānāḥ /	subhāgān naḥ devāḥ kṛṇutā su ratnān asmān stotṝn marutaḥ vāvṛdhānāḥ 
SA_GV01_rvh1-10u-19197	RV_10,078.08c adhi stotrasya sakhyasya gāta sanād dhi vo ratnadheyāni santi //	adhi stotrasya sakhyasya gāta sanāt hi vaḥ ratna dheyāni santi 
SA_GV01_rvh1-10u-19198	RV_10,079.01a apaśyam asya mahato mahitvam amartyasya martyāsu vikṣu /	apaśyam asya mahataḥ mahi tvam amartyasya martyāsu vikṣu 
SA_GV01_rvh1-10u-19199	RV_10,079.01c nānā hanū vibhṛte sam bharete asinvatī bapsatī bhūry attaḥ //	nānā hanū vibhṛte sam bharete asinvatī bapsatī bhūri attaḥ 
SA_GV01_rvh1-10u-19200	RV_10,079.02a guhā śiro nihitam ṛdhag akṣī asinvann atti jihvayā vanāni /	guhā śiraḥ nihitam ṛdhak akṣī asinvan atti jihvayā vanāni 
SA_GV01_rvh1-10u-19201	RV_10,079.02c atrāṇy asmai paḍbhiḥ sam bharanty uttānahastā namasādhi vikṣu //	atrāṇi asmai paḍbhiḥ sam bharanti uttāna hastāḥ namasā adhi vikṣu 
SA_GV01_rvh1-10u-19202	RV_10,079.03a pra mātuḥ prataraṃ guhyam icchan kumāro na vīrudhaḥ sarpad urvīḥ /	pra mātuḥ prataram guhyam icchan kumāraḥ na vīrudhaḥ sarpat urvīḥ 
SA_GV01_rvh1-10u-19203	RV_10,079.03c sasaṃ na pakvam avidac chucantaṃ ririhvāṃsaṃ ripa upasthe antaḥ //	sasam na pakvam avidat śucantam ririhvāṃsam ripaḥ upasthe antar 
SA_GV01_rvh1-10u-19204	RV_10,079.04a tad vām ṛtaṃ rodasī pra bravīmi jāyamāno mātarā garbho atti /	tat vām ṛtam rodasī pra bravīmi jāyamānaḥ mātarā garbhaḥ atti 
SA_GV01_rvh1-10u-19205	RV_10,079.04c nāhaṃ devasya martyaś ciketāgnir aṅga vicetāḥ sa pracetāḥ //	na aham devasya martyaḥ ciketa agniḥ aṅga vicetāḥ sa pracetāḥ 
SA_GV01_rvh1-10u-19206	RV_10,079.05a yo asmā annaṃ tṛṣv ādadhāty ājyair ghṛtair juhoti puṣyati /	yaḥ asmai annam tṛṣu ādadhāti ājyaiḥ ghṛtaiḥ juhoti puṣyati 
SA_GV01_rvh1-10u-19207	RV_10,079.05c tasmai sahasram akṣabhir vi cakṣe 'gne viśvataḥ pratyaṅṅ asi tvam //	tasmai sahasram akṣabhiḥ vi cakṣe gne viśvatas pratyaṅ asi tvam 
SA_GV01_rvh1-10u-19208	RV_10,079.06a kiṃ deveṣu tyaja enaś cakarthāgne pṛcchāmi nu tvām avidvān /	kim deveṣu tyajaḥ enaḥ cakartha agne pṛcchāmi nu tvām a vidvān 
SA_GV01_rvh1-10u-19209	RV_10,079.06c akrīḷan krīḷan harir attave 'dan vi parvaśaś cakarta gām ivāsiḥ //	a krīḍan krīḍan hariḥ attave vi parvaśas cakarta gām iva asiḥ 
SA_GV01_rvh1-10u-19210	RV_10,079.07a viṣūco aśvān yuyuje vanejā ṛjītibhī raśanābhir gṛbhītān /	viṣūcaḥ aśvān yuyuje vanejāḥ ṛjītibhiḥ raśanābhiḥ gṛbhītān 
SA_GV01_rvh1-10u-19211	RV_10,079.07c cakṣade mitro vasubhiḥ sujātaḥ sam ānṛdhe parvabhir vāvṛdhānaḥ //	cakṣade mitraḥ vasubhiḥ su jātaḥ sam ānṛdhe parvabhiḥ vāvṛdhānaḥ 
SA_GV01_rvh1-10u-19212	RV_10,080.01a agniḥ saptiṃ vājambharaṃ dadāty agnir vīraṃ śrutyaṃ karmaniṣṭhām /	agniḥ saptim vājambharam dadāti agniḥ vīram śrutyam karma niṣṭhām 
SA_GV01_rvh1-10u-19213	RV_10,080.01c agnī rodasī vi carat samañjann agnir nārīṃ vīrakukṣim purandhim //	agniḥ rodasī vi carat samañjan agniḥ nārīm vīra kukṣim purandhim 
SA_GV01_rvh1-10u-19214	RV_10,080.02a agner apnasaḥ samid astu bhadrāgnir mahī rodasī ā viveśa /	agneḥ apnasaḥ samidh astu bhadrā agniḥ mahī rodasī ā viveśa 
SA_GV01_rvh1-10u-19215	RV_10,080.02c agnir ekaṃ codayat samatsv agnir vṛtrāṇi dayate purūṇi //	agniḥ ekam codayat samatsu agniḥ vṛtrāṇi dayate purūṇi 
SA_GV01_rvh1-10u-19216	RV_10,080.03a agnir ha tyaṃ jarataḥ karṇam āvāgnir adbhyo nir adahaj jarūtham /	agniḥ ha tyam jarataḥ karṇam āva agniḥ adbhyaḥ niḥ adahat jarūtham 
SA_GV01_rvh1-10u-19217	RV_10,080.03c agnir atriṃ gharma uruṣyad antar agnir nṛmedham prajayāsṛjat sam //	agniḥ atrim gharme uruṣyat antar agniḥ nṛ medham prajayā asṛjat sam 
SA_GV01_rvh1-10u-19218	RV_10,080.04a agnir dād draviṇaṃ vīrapeśā agnir ṛṣiṃ yaḥ sahasrā sanoti /	agniḥ dāt draviṇam vīra peśāḥ agniḥ ṛṣim yaḥ sahasrā sanoti 
SA_GV01_rvh1-10u-19219	RV_10,080.04c agnir divi havyam ā tatānāgner dhāmāni vibhṛtā purutrā //	agniḥ divi havyam ā tatāna agneḥ dhāmāni vibhṛtā purutrā 
SA_GV01_rvh1-10u-19220	RV_10,080.05a agnim ukthair ṛṣayo vi hvayante 'gniṃ naro yāmani bādhitāsaḥ /	agnim ukthaiḥ ṛṣayaḥ vi hvayante gnim naraḥ yāmani bādhitāsaḥ 
SA_GV01_rvh1-10u-19221	RV_10,080.05c agniṃ vayo antarikṣe patanto 'gniḥ sahasrā pari yāti gonām //	agnim vayaḥ antarikṣe patantaḥ gniḥ sahasrā pari yāti gonām 
SA_GV01_rvh1-10u-19222	RV_10,080.06a agniṃ viśa īḷate mānuṣīr yā agnim manuṣo nahuṣo vi jātāḥ /	agnim viśaḥ īḍate mānuṣīḥ yāḥ agnim manuṣaḥ nahuṣaḥ vi jātāḥ 
SA_GV01_rvh1-10u-19223	RV_10,080.06c agnir gāndharvīm pathyām ṛtasyāgner gavyūtir ghṛta ā niṣattā //	agniḥ gāndharvīm pathyām ṛtasya agneḥ gavyūtiḥ ghṛte ā niṣattā 
SA_GV01_rvh1-10u-19224	RV_10,080.07a agnaye brahma ṛbhavas tatakṣur agnim mahām avocāmā suvṛktim /	agnaye brahma ṛbhavaḥ tatakṣuḥ agnim mahām avocāma suvṛktim 
SA_GV01_rvh1-10u-19225	RV_10,080.07c agne prāva jaritāraṃ yaviṣṭhāgne mahi draviṇam ā yajasva //	agne prāva jaritāram yaviṣṭha agne mahi draviṇam ā yajasva 
SA_GV01_rvh1-10u-19226	RV_10,081.01a ya imā viśvā bhuvanāni juhvad ṛṣir hotā ny asīdat pitā naḥ /	yaḥ imā viśvā bhuvanāni juhvat ṛṣiḥ hotā ni asīdat pitā naḥ 
SA_GV01_rvh1-10u-19227	RV_10,081.01c sa āśiṣā draviṇam icchamānaḥ prathamacchad avarāṃ ā viveśa //	saḥ āśiṣā draviṇam icchamānaḥ prathamacchad avarām ā viveśa 
SA_GV01_rvh1-10u-19228	RV_10,081.02a kiṃ svid āsīd adhiṣṭhānam ārambhaṇaṃ katamat svit kathāsīt /	kim svid āsīt adhiṣṭhānam ārambhaṇam katamat svid kathā āsīt 
SA_GV01_rvh1-10u-19229	RV_10,081.02c yato bhūmiṃ janayan viśvakarmā vi dyām aurṇon mahinā viśvacakṣāḥ //	yatas bhūmim janayan viśvakarmā vi dyām aurṇot mahinā viśva cakṣāḥ 
SA_GV01_rvh1-10u-19230	RV_10,081.03a viśvataścakṣur uta viśvatomukho viśvatobāhur uta viśvataspāt /	viśvatas cakṣuḥ uta viśvatomukhaḥ viśvatobāhuḥ uta viśvataspād 
SA_GV01_rvh1-10u-19231	RV_10,081.03c sam bāhubhyāṃ dhamati sam patatrair dyāvābhūmī janayan deva ekaḥ //	sam bāhubhyām dhamati sam patatraiḥ dyāvābhūmī janayan devaḥ ekaḥ 
SA_GV01_rvh1-10u-19232	RV_10,081.04a kiṃ svid vanaṃ ka u sa vṛkṣa āsa yato dyāvāpṛthivī niṣṭatakṣuḥ /	kim svid vanam kaḥ u sa vṛkṣaḥ āsa yatas dyāvāpṛthivī niṣṭatakṣuḥ 
SA_GV01_rvh1-10u-19233	RV_10,081.04c manīṣiṇo manasā pṛcchated u tad yad adhyatiṣṭhad bhuvanāni dhārayan //	manīṣiṇaḥ manasā pṛcchata id u tat yat adhyatiṣṭhat bhuvanāni dhārayan 
SA_GV01_rvh1-10u-19234	RV_10,081.05a yā te dhāmāni paramāṇi yāvamā yā madhyamā viśvakarmann utemā /	yā te dhāmāni paramāṇi yā avamā yāḥ madhyamāḥ viśvakarman uta imāḥ 
SA_GV01_rvh1-10u-19235	RV_10,081.05c śikṣā sakhibhyo haviṣi svadhāvaḥ svayaṃ yajasva tanvaṃ vṛdhānaḥ //	śikṣa sakhibhyaḥ haviṣi svadhāvas svayam yajasva tanvam vṛdhānaḥ 
SA_GV01_rvh1-10u-19236	RV_10,081.06a viśvakarman haviṣā vāvṛdhānaḥ svayaṃ yajasva pṛthivīm uta dyām /	viśvakarman haviṣā vāvṛdhānaḥ svayam yajasva pṛthivīm uta dyām 
SA_GV01_rvh1-10u-19237	RV_10,081.06c muhyantv anye abhito janāsa ihāsmākam maghavā sūrir astu //	muhyantu anye abhitas janāsaḥ iha asmākam maghavā sūriḥ astu 
SA_GV01_rvh1-10u-19238	RV_10,081.07a vācas patiṃ viśvakarmāṇam ūtaye manojuvaṃ vāje adyā huvema /	vācaḥ patim viśvakarmāṇam ūtaye manaḥ juvam vāje adyā huvema 
SA_GV01_rvh1-10u-19239	RV_10,081.07c sa no viśvāni havanāni joṣad viśvaśambhūr avase sādhukarmā //	sa naḥ viśvāni havanāni joṣat viśva śambhūḥ avase sādhu karmā 
SA_GV01_rvh1-10u-19240	RV_10,082.01a cakṣuṣaḥ pitā manasā hi dhīro ghṛtam ene ajanan nannamāne /	cakṣuṣaḥ pitā manasā hi dhīraḥ ghṛtam ene ajanat nannamāne 
SA_GV01_rvh1-10u-19241	RV_10,082.01c yaded antā adadṛhanta pūrva ād id dyāvāpṛthivī aprathetām //	yadā id antāḥ adadṛhanta pūrve āt id dyāvāpṛthivī aprathetām 
SA_GV01_rvh1-10u-19242	RV_10,082.02a viśvakarmā vimanā ād vihāyā dhātā vidhātā paramota saṃdṛk /	viśvakarmā vimanāḥ āt vihāyāḥ dhātā vidhātā paramā uta saṃdṛś 
SA_GV01_rvh1-10u-19243	RV_10,082.02c teṣām iṣṭāni sam iṣā madanti yatrā saptaṛṣīn para ekam āhuḥ //	teṣām iṣṭāni sam iṣā madanti yatrā sapta ṛṣīn paras ekam āhuḥ 
SA_GV01_rvh1-10u-19244	RV_10,082.03a yo naḥ pitā janitā yo vidhātā dhāmāni veda bhuvanāni viśvā /	yaḥ naḥ pitā janitā yaḥ vidhātā dhāmāni veda bhuvanāni viśvā 
SA_GV01_rvh1-10u-19245	RV_10,082.03c yo devānāṃ nāmadhā eka eva taṃ sampraśnam bhuvanā yanty anyā //	yaḥ devānām nāmadhāḥ ekaḥ eva tam sampraśnam bhuvanā yanti anyā 
SA_GV01_rvh1-10u-19246	RV_10,082.04a ta āyajanta draviṇaṃ sam asmā ṛṣayaḥ pūrve jaritāro na bhūnā /	te āyajanta draviṇam sam asmai ṛṣayaḥ pūrve jaritāraḥ na bhūnā 
SA_GV01_rvh1-10u-19247	RV_10,082.04c asūrte sūrte rajasi niṣatte ye bhūtāni samakṛṇvann imāni //	asūrte sūrte rajasi niṣatte ye bhūtāni samakṛṇvan imāni 
SA_GV01_rvh1-10u-19248	RV_10,082.05a paro divā para enā pṛthivyā paro devebhir asurair yad asti /	paras divā paras enā pṛthivyā paras devebhiḥ asuraiḥ yat asti 
SA_GV01_rvh1-10u-19249	RV_10,082.05c kaṃ svid garbham prathamaṃ dadhra āpo yatra devāḥ samapaśyanta viśve //	kam svid garbham prathamam dadhre āpaḥ yatra devāḥ samapaśyanta viśve 
SA_GV01_rvh1-10u-19250	RV_10,082.06a tam id garbham prathamaṃ dadhra āpo yatra devāḥ samagacchanta viśve /	tam id garbham prathamam dadhre āpaḥ yatra devāḥ samagacchanta viśve 
SA_GV01_rvh1-10u-19251	RV_10,082.06c ajasya nābhāv adhy ekam arpitaṃ yasmin viśvāni bhuvanāni tasthuḥ //	ajasya nābhau adhi ekam arpitam yasmin viśvāni bhuvanāni tasthuḥ 
SA_GV01_rvh1-10u-19252	RV_10,082.07a na taṃ vidātha ya imā jajānānyad yuṣmākam antaram babhūva /	na tam vidātha yaḥ imā jajāna anyat yuṣmākam antaram babhūva 
SA_GV01_rvh1-10u-19253	RV_10,082.07c nīhāreṇa prāvṛtā jalpyā cāsutṛpa ukthaśāsaś caranti //	nīhāreṇa prāvṛtāḥ jalpyā ca asutṛpaḥ uktha śāsaḥ caranti 
SA_GV01_rvh1-10u-19254	RV_10,083.01a yas te manyo 'vidhad vajra sāyaka saha ojaḥ puṣyati viśvam ānuṣak /	yaḥ te manyo vidhat vajra sāyaka sahaḥ ojaḥ puṣyati viśvam ānuṣak 
SA_GV01_rvh1-10u-19255	RV_10,083.01c sāhyāma dāsam āryaṃ tvayā yujā sahaskṛtena sahasā sahasvatā //	sāhyāma dāsam āryam tvayā yujā sahaskṛtena sahasā sahasvatā 
SA_GV01_rvh1-10u-19256	RV_10,083.02a manyur indro manyur evāsa devo manyur hotā varuṇo jātavedāḥ /	manyuḥ indraḥ manyuḥ eva āsa devaḥ manyuḥ hotā varuṇaḥ jātavedāḥ 
SA_GV01_rvh1-10u-19257	RV_10,083.02c manyuṃ viśa īḷate mānuṣīr yāḥ pāhi no manyo tapasā sajoṣāḥ //	manyum viśaḥ īḍate mānuṣīḥ yāḥ pāhi naḥ manyo tapasā sajoṣāḥ 
SA_GV01_rvh1-10u-19258	RV_10,083.03a abhīhi manyo tavasas tavīyān tapasā yujā vi jahi śatrūn /	abhīhi manyo tavasaḥ tavīyān tapasā yujā vi jahi śatrūn 
SA_GV01_rvh1-10u-19259	RV_10,083.03c amitrahā vṛtrahā dasyuhā ca viśvā vasūny ā bharā tvaṃ naḥ //	amitra hā vṛtra hā dasyu hā ca viśvā vasūni ā bhara tvam naḥ 
SA_GV01_rvh1-10u-19260	RV_10,083.04a tvaṃ hi manyo abhibhūtyojāḥ svayambhūr bhāmo abhimātiṣāhaḥ /	tvam hi manyo abhibhūti ojāḥ svayambhūḥ bhāmaḥ abhimātiṣāhaḥ 
SA_GV01_rvh1-10u-19261	RV_10,083.04c viśvacarṣaṇiḥ sahuriḥ sahāvān asmāsv ojaḥ pṛtanāsu dhehi //	viśvacarṣaṇiḥ sahuriḥ sahāvān asmāsu ojaḥ pṛtanāsu dhehi 
SA_GV01_rvh1-10u-19262	RV_10,083.05a abhāgaḥ sann apa pareto asmi tava kratvā taviṣasya pracetaḥ /	a bhāgaḥ san apa paretaḥ asmi tava kratvā taviṣasya pracetaḥ 
SA_GV01_rvh1-10u-19263	RV_10,083.05c taṃ tvā manyo akratur jihīḷāhaṃ svā tanūr baladeyāya mehi //	tam tvā manyo akratuḥ jihīḍa aham svā tanūḥ bala deyāya mā ihi 
SA_GV01_rvh1-10u-19264	RV_10,083.06a ayaṃ te asmy upa mehy arvāṅ pratīcīnaḥ sahure viśvadhāyaḥ /	ayam te asmi upa mā ihi arvāṅ pratīcīnaḥ sahure viśva dhāyaḥ 
SA_GV01_rvh1-10u-19265	RV_10,083.06c manyo vajrinn abhi mām ā vavṛtsva hanāva dasyūṃr uta bodhy āpeḥ //	manyo vajrin abhi mām ā vavṛtsva hanāva dasyūṃr uta bodhi āpeḥ 
SA_GV01_rvh1-10u-19266	RV_10,083.07a abhi prehi dakṣiṇato bhavā me 'dhā vṛtrāṇi jaṅghanāva bhūri /	abhi prehi dakṣiṇatas bhava me dhāḥ vṛtrāṇi jaṅghanāva bhūri 
SA_GV01_rvh1-10u-19267	RV_10,083.07c juhomi te dharuṇam madhvo agram ubhā upāṃśu prathamā pibāva //	juhomi te dharuṇam madhvaḥ agram ubhau upāṃśu prathamā pibāva 
SA_GV01_rvh1-10u-19268	RV_10,084.01a tvayā manyo saratham ārujanto harṣamāṇāso dhṛṣitā marutvaḥ /	tvayā manyo sa ratham ārujantaḥ harṣamāṇāsaḥ dhṛṣitāḥ marutvas 
SA_GV01_rvh1-10u-19269	RV_10,084.01c tigmeṣava āyudhā saṃśiśānā abhi pra yantu naro agnirūpāḥ //	tigma iṣavaḥ āyudhā saṃśiśānāḥ abhi pra yantu naraḥ agni rūpāḥ 
SA_GV01_rvh1-10u-19270	RV_10,084.02a agnir iva manyo tviṣitaḥ sahasva senānīr naḥ sahure hūta edhi /	agniḥ iva manyo tviṣitaḥ sahasva senā nīḥ naḥ sahure hūtaḥ edhi 
SA_GV01_rvh1-10u-19271	RV_10,084.02c hatvāya śatrūn vi bhajasva veda ojo mimāno vi mṛdho nudasva //	hatvāya śatrūn vi bhajasva vedaḥ ojaḥ mimānaḥ vi mṛdhaḥ nudasva 
SA_GV01_rvh1-10u-19272	RV_10,084.03a sahasva manyo abhimātim asme rujan mṛṇan pramṛṇan prehi śatrūn /	sahasva manyo abhimātim asme rujan mṛṇan pramṛṇan prehi śatrūn 
SA_GV01_rvh1-10u-19273	RV_10,084.03c ugraṃ te pājo nanv ā rurudhre vaśī vaśaṃ nayasa ekaja tvam //	ugram te pājaḥ nanu ā rurudhre vaśī vaśam nayase eka ja tvam 
SA_GV01_rvh1-10u-19274	RV_10,084.04a eko bahūnām asi manyav īḷito viśaṃ-viśaṃ yudhaye saṃ śiśādhi /	ekaḥ bahūnām asi manyo īḍitaḥ viśam viśam yudhaye sam śiśādhi 
SA_GV01_rvh1-10u-19275	RV_10,084.04c akṛttaruk tvayā yujā vayaṃ dyumantaṃ ghoṣaṃ vijayāya kṛṇmahe //	a kṛtta ruc tvayā yujā vayam dyumantam ghoṣam vijayāya kṛṇmahe 
SA_GV01_rvh1-10u-19276	RV_10,084.05a vijeṣakṛd indra ivānavabravo 'smākam manyo adhipā bhaveha /	vijeṣa kṛt indraḥ iva anavabravaḥ smākam manyo adhipāḥ bhava iha 
SA_GV01_rvh1-10u-19277	RV_10,084.05c priyaṃ te nāma sahure gṛṇīmasi vidmā tam utsaṃ yata ābabhūtha //	priyam te nāma sahure gṛṇīmasi vidma tam utsam yatas ābabhūtha 
SA_GV01_rvh1-10u-19278	RV_10,084.06a ābhūtyā sahajā vajra sāyaka saho bibharṣy abhibhūta uttaram /	ābhūtyā sahajāḥ vajra sāyaka sahaḥ bibharṣi abhibhūte uttaram 
SA_GV01_rvh1-10u-19279	RV_10,084.06c kratvā no manyo saha medy edhi mahādhanasya puruhūta saṃsṛji //	kratvā naḥ manyo saha medī edhi mahā dhanasya puru hūta saṃsṛji 
SA_GV01_rvh1-10u-19280	RV_10,084.07a saṃsṛṣṭaṃ dhanam ubhayaṃ samākṛtam asmabhyaṃ dattāṃ varuṇaś ca manyuḥ /	saṃsṛṣṭam dhanam ubhayam samākṛtam asmabhyam dattām varuṇaḥ ca manyuḥ 
SA_GV01_rvh1-10u-19281	RV_10,084.07c bhiyaṃ dadhānā hṛdayeṣu śatravaḥ parājitāso apa ni layantām //	bhiyam dadhānāḥ hṛdayeṣu śatravaḥ parājitāsaḥ apa ni layantām 
SA_GV01_rvh1-10u-19282	RV_10,085.01a satyenottabhitā bhūmiḥ sūryeṇottabhitā dyauḥ /	satyena uttabhitā bhūmiḥ sūryeṇa uttabhitā dyauḥ 
SA_GV01_rvh1-10u-19283	RV_10,085.01c ṛtenādityās tiṣṭhanti divi somo adhi śritaḥ //	ṛtena ādityāḥ tiṣṭhanti divi somaḥ adhi śritaḥ 
SA_GV01_rvh1-10u-19284	RV_10,085.02a somenādityā balinaḥ somena pṛthivī mahī /	somena ādityāḥ balinaḥ somena pṛthivī mahī 
SA_GV01_rvh1-10u-19285	RV_10,085.02c atho nakṣatrāṇām eṣām upasthe soma āhitaḥ //	atha u nakṣatrāṇām eṣām upasthe somaḥ āhitaḥ 
SA_GV01_rvh1-10u-19286	RV_10,085.03a somam manyate papivān yat sampiṃṣanty oṣadhim /	somam manyate papivān yat sampiṃṣanti oṣadhim 
SA_GV01_rvh1-10u-19287	RV_10,085.03c somaṃ yam brahmāṇo vidur na tasyāśnāti kaś cana //	somam yam brahmāṇaḥ viduḥ na tasya aśnāti kaḥ cana 
SA_GV01_rvh1-10u-19288	RV_10,085.04a ācchadvidhānair gupito bārhataiḥ soma rakṣitaḥ /	ācchad vidhānaiḥ gupitaḥ bārhataiḥ soma rakṣitaḥ 
SA_GV01_rvh1-10u-19289	RV_10,085.04c grāvṇām ic chṛṇvan tiṣṭhasi na te aśnāti pārthivaḥ //	grāvṇām id śṛṇvan tiṣṭhasi na te aśnāti pārthivaḥ 
SA_GV01_rvh1-10u-19290	RV_10,085.05a yat tvā deva prapibanti tata ā pyāyase punaḥ /	yat tvā deva prapibanti tatas ā pyāyase punar 
SA_GV01_rvh1-10u-19291	RV_10,085.05c vāyuḥ somasya rakṣitā samānām māsa ākṛtiḥ //	vāyuḥ somasya rakṣitā samānām māsaḥ ākṛtiḥ 
SA_GV01_rvh1-10u-19292	RV_10,085.06a raibhy āsīd anudeyī nārāśaṃsī nyocanī /	raibhī āsīt anudeyī nārāśaṃsī nyocanī 
SA_GV01_rvh1-10u-19293	RV_10,085.06c sūryāyā bhadram id vāso gāthayaiti pariṣkṛtam //	sūryāyāḥ bhadram id vāsaḥ gāthayā eti pariṣkṛtam 
SA_GV01_rvh1-10u-19294	RV_10,085.07a cittir ā upabarhaṇaṃ cakṣur ā abhyañjanam /	cittiḥ āḥ upabarhaṇam cakṣuḥ āḥ abhyañjanam 
SA_GV01_rvh1-10u-19295	RV_10,085.07c dyaur bhūmiḥ kośa āsīd yad ayāt sūryā patim //	dyauḥ bhūmiḥ kośaḥ āsīt yat ayāt sūryā patim 
SA_GV01_rvh1-10u-19296	RV_10,085.08a stomā āsan pratidhayaḥ kurīraṃ chanda opaśaḥ /	stomāḥ āsan pratidhayaḥ kurīram chandaḥ opaśaḥ 
SA_GV01_rvh1-10u-19297	RV_10,085.08c sūryāyā aśvinā varāgnir āsīt purogavaḥ //	sūryāyāḥ aśvinā varā agniḥ āsīt purogavaḥ 
SA_GV01_rvh1-10u-19298	RV_10,085.09a somo vadhūyur abhavad aśvināstām ubhā varā /	somaḥ vadhūyuḥ abhavat aśvinā āstām ubhā varā 
SA_GV01_rvh1-10u-19299	RV_10,085.09c sūryāṃ yat patye śaṃsantīm manasā savitādadāt //	sūryām yat patye śaṃsantīm manasā savitā adadāt 
SA_GV01_rvh1-10u-19300	RV_10,085.10a mano asyā ana āsīd dyaur āsīd uta cchadiḥ /	manaḥ asyāḥ anaḥ āsīt dyauḥ āsīt uta chadiḥ 
SA_GV01_rvh1-10u-19301	RV_10,085.10c śukrāv anaḍvāhāv āstāṃ yad ayāt sūryā gṛham //	śukrau anaḍvāhau āstām yat ayāt sūryā gṛham 
SA_GV01_rvh1-10u-19302	RV_10,085.11a ṛksāmābhyām abhihitau gāvau te sāmanāv itaḥ /	ṛk sāmābhyām abhihitau gāvau te sāmanau itas 
SA_GV01_rvh1-10u-19303	RV_10,085.11c śrotraṃ te cakre āstāṃ divi panthāś carācāraḥ //	śrotram te cakre āstām divi panthāḥ cara ācāraḥ 
SA_GV01_rvh1-10u-19304	RV_10,085.12a śucī te cakre yātyā vyāno akṣa āhataḥ /	śucī te cakre yātyāḥ vyānaḥ akṣaḥ āhataḥ 
SA_GV01_rvh1-10u-19305	RV_10,085.12c ano manasmayaṃ sūryārohat prayatī patim //	anaḥ manasmayam sūryā ārohat prayatī patim 
SA_GV01_rvh1-10u-19306	RV_10,085.13a sūryāyā vahatuḥ prāgāt savitā yam avāsṛjat /	sūryāyāḥ vahatuḥ prāgāt savitā yam avāsṛjat 
SA_GV01_rvh1-10u-19307	RV_10,085.13c aghāsu hanyante gāvo 'rjunyoḥ pary uhyate //	aghāsu hanyante gāvaḥ rjunyoḥ pari uhyate 
SA_GV01_rvh1-10u-19308	RV_10,085.14a yad aśvinā pṛcchamānāv ayātaṃ tricakreṇa vahatuṃ sūryāyāḥ /	yat aśvinā pṛcchamānau ayātam tri cakreṇa vahatum sūryāyāḥ 
SA_GV01_rvh1-10u-19309	RV_10,085.14c viśve devā anu tad vām ajānan putraḥ pitarāv avṛṇīta pūṣā //	viśve devāḥ anu tat vām ajānan putraḥ pitarau avṛṇīta pūṣā 
SA_GV01_rvh1-10u-19310	RV_10,085.15a yad ayātaṃ śubhas patī vareyaṃ sūryām upa /	yat ayātam śubhaḥ patī vareyam sūryām upa 
SA_GV01_rvh1-10u-19311	RV_10,085.15c kvaikaṃ cakraṃ vām āsīt kva deṣṭrāya tasthathuḥ //	kva ekam cakram vām āsīt kva deṣṭrāya tasthathuḥ 
SA_GV01_rvh1-10u-19312	RV_10,085.16a dve te cakre sūrye brahmāṇa ṛtuthā viduḥ /	dve te cakre sūrye brahmāṇaḥ ṛtuthā viduḥ 
SA_GV01_rvh1-10u-19313	RV_10,085.16c athaikaṃ cakraṃ yad guhā tad addhātaya id viduḥ //	atha ekam cakram yat guhā tat addhātayaḥ id viduḥ 
SA_GV01_rvh1-10u-19314	RV_10,085.17a sūryāyai devebhyo mitrāya varuṇāya ca /	sūryāyai devebhyaḥ mitrāya varuṇāya ca 
SA_GV01_rvh1-10u-19315	RV_10,085.17c ye bhūtasya pracetasa idaṃ tebhyo 'karaṃ namaḥ //	ye bhūtasya pracetasaḥ idam tebhyaḥ karam namaḥ 
SA_GV01_rvh1-10u-19316	RV_10,085.18a pūrvāparaṃ carato māyayaitau śiśū krīḷantau pari yāto adhvaram /	pūrva aparam carataḥ māyayā etau śiśū krīḍantau pari yātaḥ adhvaram 
SA_GV01_rvh1-10u-19317	RV_10,085.18c viśvāny anyo bhuvanābhicaṣṭa ṛtūṃr anyo vidadhaj jāyate punaḥ //	viśvāni anyaḥ bhuvanā abhicaṣṭe ṛtūṃr anyaḥ vidadhat jāyate punar 
SA_GV01_rvh1-10u-19318	RV_10,085.19a navo-navo bhavati jāyamāno 'hnāṃ ketur uṣasām ety agram /	navaḥ navaḥ bhavati jāyamānaḥ hnām ketuḥ uṣasām eti agram 
SA_GV01_rvh1-10u-19319	RV_10,085.19c bhāgaṃ devebhyo vi dadhāty āyan pra candramās tirate dīrgham āyuḥ //	bhāgam devebhyaḥ vi dadhāti āyan pra candramāḥ tirate dīrgham āyuḥ 
SA_GV01_rvh1-10u-19320	RV_10,085.20a sukiṃśukaṃ śalmaliṃ viśvarūpaṃ hiraṇyavarṇaṃ suvṛtaṃ sucakram /	su kiṃśukam śalmalim viśva rūpam hiraṇya varṇam suvṛtam su cakram 
SA_GV01_rvh1-10u-19321	RV_10,085.20c ā roha sūrye amṛtasya lokaṃ syonam patye vahatuṃ kṛṇuṣva //	ā roha sūrye amṛtasya lokam syonam patye vahatum kṛṇuṣva 
SA_GV01_rvh1-10u-19322	RV_10,085.21a ud īrṣvātaḥ pativatī hy eṣā viśvāvasuṃ namasā gīrbhir īḷe /	ud īrṣva atas pativatī hi eṣā viśvāvasum namasā gīrbhiḥ īḍe 
SA_GV01_rvh1-10u-19323	RV_10,085.21c anyām iccha pitṛṣadaṃ vyaktāṃ sa te bhāgo januṣā tasya viddhi //	anyām iccha pitṛṣadam vyaktām sa te bhāgaḥ januṣā tasya viddhi 
SA_GV01_rvh1-10u-19324	RV_10,085.22a ud īrṣvāto viśvāvaso namaseḷā mahe tvā /	ud īrṣva atas viśvāvaso namasā iḍā mahe tvā 
SA_GV01_rvh1-10u-19325	RV_10,085.22c anyām iccha prapharvyaṃ saṃ jāyām patyā sṛja //	anyām iccha prapharvyam sam jāyām patyā sṛja 
SA_GV01_rvh1-10u-19326	RV_10,085.23a anṛkṣarā ṛjavaḥ santu panthā yebhiḥ sakhāyo yanti no vareyam /	anṛkṣarāḥ ṛjavaḥ santu panthāḥ yebhiḥ sakhāyaḥ yanti naḥ vareyam 
SA_GV01_rvh1-10u-19327	RV_10,085.23c sam aryamā sam bhago no ninīyāt saṃ jāspatyaṃ suyamam astu devāḥ //	sam aryamā sam bhagaḥ naḥ ninīyāt sam jāspatyam suyamam astu devāḥ 
SA_GV01_rvh1-10u-19328	RV_10,085.24a pra tvā muñcāmi varuṇasya pāśād yena tvābadhnāt savitā suśevaḥ /	pra tvā muñcāmi varuṇasya pāśāt yena tvā abadhnāt savitā su śevaḥ 
SA_GV01_rvh1-10u-19329	RV_10,085.24c ṛtasya yonau sukṛtasya loke 'riṣṭāṃ tvā saha patyā dadhāmi //	ṛtasya yonau sukṛtasya loke riṣṭām tvā saha patyā dadhāmi 
SA_GV01_rvh1-10u-19330	RV_10,085.25a preto muñcāmi nāmutaḥ subaddhām amutas karam /	pretaḥ muñcāmi na amutas su baddhām amutas karam 
SA_GV01_rvh1-10u-19331	RV_10,085.25c yatheyam indra mīḍhvaḥ suputrā subhagāsati //	yathā iyam indra mīḍhvaḥ su putrā subhagā asati 
SA_GV01_rvh1-10u-19332	RV_10,085.26a pūṣā tveto nayatu hastagṛhyāśvinā tvā pra vahatāṃ rathena /	pūṣā tvā itas nayatu hasta gṛhya aśvinā tvā pra vahatām rathena 
SA_GV01_rvh1-10u-19333	RV_10,085.26c gṛhān gaccha gṛhapatnī yathāso vaśinī tvaṃ vidatham ā vadāsi //	gṛhān gaccha gṛha patnī yathā asaḥ vaśinī tvam vidatham ā vadāsi 
SA_GV01_rvh1-10u-19334	RV_10,085.27a iha priyam prajayā te sam ṛdhyatām asmin gṛhe gārhapatyāya jāgṛhi /	iha priyam prajayā te sam ṛdhyatām asmin gṛhe gārhapatyāya jāgṛhi 
SA_GV01_rvh1-10u-19335	RV_10,085.27c enā patyā tanvaṃ saṃ sṛjasvādhā jivrī vidatham ā vadāthaḥ //	enā patyā tanvam sam sṛjasva adhā jivrī vidatham ā vadāthaḥ 
SA_GV01_rvh1-10u-19336	RV_10,085.28a nīlalohitam bhavati kṛtyāsaktir vy ajyate /	nīla lohitam bhavati kṛtyā saktiḥ vi ajyate 
SA_GV01_rvh1-10u-19337	RV_10,085.28c edhante asyā jñātayaḥ patir bandheṣu badhyate //	edhante asyāḥ jñātayaḥ patiḥ bandheṣu badhyate 
SA_GV01_rvh1-10u-19338	RV_10,085.29a parā dehi śāmulyam brahmabhyo vi bhajā vasu /	parā dehi śāmulyam brahmabhyaḥ vi bhajā vasu 
SA_GV01_rvh1-10u-19339	RV_10,085.29c kṛtyaiṣā padvatī bhūtvy ā jāyā viśate patim //	kṛtyā eṣā padvatī bhūtvī ā jāyā viśate patim 
SA_GV01_rvh1-10u-19340	RV_10,085.30a aśrīrā tanūr bhavati ruśatī pāpayāmuyā /	aśrīrā tanūḥ bhavati ruśatī pāpayā amuyā 
SA_GV01_rvh1-10u-19341	RV_10,085.30c patir yad vadhvo vāsasā svam aṅgam abhidhitsate //	patiḥ yat vadhvaḥ vāsasā svam aṅgam abhidhitsate 
SA_GV01_rvh1-10u-19342	RV_10,085.31a ye vadhvaś candraṃ vahatuṃ yakṣmā yanti janād anu /	ye vadhvaḥ candram vahatum yakṣmāḥ yanti janāt anu 
SA_GV01_rvh1-10u-19343	RV_10,085.31c punas tān yajñiyā devā nayantu yata āgatāḥ //	punar tān yajñiyāḥ devāḥ nayantu yatas āgatāḥ 
SA_GV01_rvh1-10u-19344	RV_10,085.32a mā vidan paripanthino ya āsīdanti dampatī /	mā vidan paripanthinaḥ ye āsīdanti dampatī 
SA_GV01_rvh1-10u-19345	RV_10,085.32c sugebhir durgam atītām apa drāntv arātayaḥ //	sugebhiḥ durgam atītām apa drāntu arātayaḥ 
SA_GV01_rvh1-10u-19346	RV_10,085.33a sumaṅgalīr iyaṃ vadhūr imāṃ sameta paśyata /	su maṅgalīḥ iyam vadhūḥ imām sameta paśyata 
SA_GV01_rvh1-10u-19347	RV_10,085.33c saubhāgyam asyai dattvāyāthāstaṃ vi paretana //	saubhāgyam asyai dattvāya atha astam vi parā itana 
SA_GV01_rvh1-10u-19348	RV_10,085.34a tṛṣṭam etat kaṭukam etad apāṣṭhavad viṣavan naitad attave /	tṛṣṭam etat kaṭukam etat apāṣṭhavat viṣavat na etat attave 
SA_GV01_rvh1-10u-19349	RV_10,085.34c sūryāṃ yo brahmā vidyāt sa id vādhūyam arhati //	sūryām yaḥ brahmā vidyāt saḥ id vādhūyam arhati 
SA_GV01_rvh1-10u-19350	RV_10,085.35a āśasanaṃ viśasanam atho adhivikartanam /	āśasanam viśasanam atha u adhivikartanam 
SA_GV01_rvh1-10u-19351	RV_10,085.35c sūryāyāḥ paśya rūpāṇi tāni brahmā tu śundhati //	sūryāyāḥ paśya rūpāṇi tāni brahmā tu śundhati 
SA_GV01_rvh1-10u-19352	RV_10,085.36a gṛbhṇāmi te saubhagatvāya hastam mayā patyā jaradaṣṭir yathāsaḥ /	gṛbhṇāmi te saubhaga tvāya hastam mayā patyā jaradaṣṭiḥ yathā asaḥ 
SA_GV01_rvh1-10u-19353	RV_10,085.36c bhago aryamā savitā purandhir mahyaṃ tvādur gārhapatyāya devāḥ //	bhagaḥ aryamā savitā purandhiḥ mahyam tvā aduḥ gārhapatyāya devāḥ 
SA_GV01_rvh1-10u-19354	RV_10,085.37a tām pūṣañ chivatamām erayasva yasyām bījam manuṣyā vapanti /	tām pūṣam śivatamām erayasva yasyām bījam manuṣyāḥ vapanti 
SA_GV01_rvh1-10u-19355	RV_10,085.37c yā na ūrū uśatī viśrayāte yasyām uśantaḥ praharāma śepam //	yā naḥ ūrū uśatī viśrayāte yasyām uśantaḥ praharāma śepam 
SA_GV01_rvh1-10u-19356	RV_10,085.38a tubhyam agre pary avahan sūryāṃ vahatunā saha /	tubhyam agre pari avahan sūryām vahatunā saha 
SA_GV01_rvh1-10u-19357	RV_10,085.38c punaḥ patibhyo jāyāṃ dā agne prajayā saha //	punar patibhyaḥ jāyām dāḥ agne prajayā saha 
SA_GV01_rvh1-10u-19358	RV_10,085.39a punaḥ patnīm agnir adād āyuṣā saha varcasā /	punar patnīm agniḥ adāt āyuṣā saha varcasā 
SA_GV01_rvh1-10u-19359	RV_10,085.39c dīrghāyur asyā yaḥ patir jīvāti śaradaḥ śatam //	dīrgha āyuḥ asyāḥ yaḥ patiḥ jīvāti śaradaḥ śatam 
SA_GV01_rvh1-10u-19360	RV_10,085.40a somaḥ prathamo vivide gandharvo vivida uttaraḥ /	somaḥ prathamaḥ vivide gandharvaḥ vivide uttaraḥ 
SA_GV01_rvh1-10u-19361	RV_10,085.40c tṛtīyo agniṣ ṭe patis turīyas te manuṣyajāḥ //	tṛtīyaḥ agniḥ te patiḥ turīyaḥ te manuṣya jāḥ 
SA_GV01_rvh1-10u-19362	RV_10,085.41a somo dadad gandharvāya gandharvo dadad agnaye /	somaḥ dadat gandharvāya gandharvaḥ dadat agnaye 
SA_GV01_rvh1-10u-19363	RV_10,085.41c rayiṃ ca putrāṃś cādād agnir mahyam atho imām //	rayim ca putrān ca adāt agniḥ mahyam atha u imām 
SA_GV01_rvh1-10u-19364	RV_10,085.42a ihaiva stam mā vi yauṣṭaṃ viśvam āyur vy aśnutam /	iha eva stam mā vi viśvam āyuḥ vi aśnutam 
SA_GV01_rvh1-10u-19365	RV_10,085.42c krīḷantau putrair naptṛbhir modamānau sve gṛhe //	krīḍantau putraiḥ naptṛbhiḥ modamānau sve gṛhe 
SA_GV01_rvh1-10u-19366	RV_10,085.43a ā naḥ prajāṃ janayatu prajāpatir ājarasāya sam anaktv aryamā /	ā naḥ prajām janayatu prajāpatiḥ ājarasāya sam anaktu aryamā 
SA_GV01_rvh1-10u-19367	RV_10,085.43c adurmaṅgalīḥ patilokam ā viśa śaṃ no bhava dvipade śaṃ catuṣpade //	adurmaṅgalīḥ pati lokam ā viśa śam naḥ bhava dvipade śam catuṣpade 
SA_GV01_rvh1-10u-19368	RV_10,085.44a aghoracakṣur apatighny edhi śivā paśubhyaḥ sumanāḥ suvarcāḥ /	aghora cakṣuḥ a pati ghnī edhi śivā paśubhyaḥ sumanāḥ suvarcāḥ 
SA_GV01_rvh1-10u-19369	RV_10,085.44c vīrasūr devakāmā syonā śaṃ no bhava dvipade śaṃ catuṣpade //	vīra sūḥ deva kāmā syonā śam naḥ bhava dvipade śam catuṣpade 
SA_GV01_rvh1-10u-19370	RV_10,085.45a imāṃ tvam indra mīḍhvaḥ suputrāṃ subhagāṃ kṛṇu /	imām tvam indra mīḍhvaḥ su putrām subhagām kṛṇu 
SA_GV01_rvh1-10u-19371	RV_10,085.45c daśāsyām putrān ā dhehi patim ekādaśaṃ kṛdhi //	daśa asyām putrān ā dhehi patim ekādaśam kṛdhi 
SA_GV01_rvh1-10u-19372	RV_10,085.46a samrājñī śvaśure bhava samrājñī śvaśrvām bhava /	samrājñī śvaśure bhava samrājñī śvaśrvām bhava 
SA_GV01_rvh1-10u-19373	RV_10,085.46c nanāndari samrājñī bhava samrājñī adhi devṛṣu //	nanāndari samrājñī bhava samrājñī adhi devṛṣu 
SA_GV01_rvh1-10u-19374	RV_10,085.47a sam añjantu viśve devāḥ sam āpo hṛdayāni nau /	sam añjantu viśve devāḥ sam āpaḥ hṛdayāni nau 
SA_GV01_rvh1-10u-19375	RV_10,085.47c sam mātariśvā saṃ dhātā sam u deṣṭrī dadhātu nau //	sam mātariśvā sam dhātā sam u deṣṭrī dadhātu nau 
SA_GV01_rvh1-10u-19376	RV_10,086.01a vi hi sotor asṛkṣata nendraṃ devam amaṃsata /	vi hi sotoḥ asṛkṣata na indram devam amaṃsata 
SA_GV01_rvh1-10u-19377	RV_10,086.01c yatrāmadad vṛṣākapir aryaḥ puṣṭeṣu matsakhā viśvasmād indra uttaraḥ //	yatra amadat vṛṣākapiḥ aryaḥ puṣṭeṣu mad sakhā viśvasmāt indraḥ uttaraḥ 
SA_GV01_rvh1-10u-19378	RV_10,086.02a parā hīndra dhāvasi vṛṣākaper ati vyathiḥ /	parā hi indra dhāvasi vṛṣākapeḥ ati vyathiḥ 
SA_GV01_rvh1-10u-19379	RV_10,086.02c no aha pra vindasy anyatra somapītaye viśvasmād indra uttaraḥ //	na u aha pra vindasi anyatra soma pītaye viśvasmāt indraḥ uttaraḥ 
SA_GV01_rvh1-10u-19380	RV_10,086.03a kim ayaṃ tvāṃ vṛṣākapiś cakāra harito mṛgaḥ /	kim ayam tvām vṛṣākapiḥ cakāra haritaḥ mṛgaḥ 
SA_GV01_rvh1-10u-19381	RV_10,086.03c yasmā irasyasīd u nv aryo vā puṣṭimad vasu viśvasmād indra uttaraḥ //	yasmai irasyasīt u nu aryaḥ vā puṣṭimat vasu viśvasmāt indraḥ uttaraḥ 
SA_GV01_rvh1-10u-19382	RV_10,086.04a yam imaṃ tvaṃ vṛṣākapim priyam indrābhirakṣasi /	yam imam tvam vṛṣākapim priyam indra abhirakṣasi 
SA_GV01_rvh1-10u-19383	RV_10,086.04c śvā nv asya jambhiṣad api karṇe varāhayur viśvasmād indra uttaraḥ //	śvā nu asya jambhiṣat api karṇe varāhayuḥ viśvasmāt indraḥ uttaraḥ 
SA_GV01_rvh1-10u-19384	RV_10,086.05a priyā taṣṭāni me kapir vyaktā vy adūduṣat /	priyā taṣṭāni me kapiḥ vyaktā vi adūduṣat 
SA_GV01_rvh1-10u-19385	RV_10,086.05c śiro nv asya rāviṣaṃ na sugaṃ duṣkṛte bhuvaṃ viśvasmād indra uttaraḥ //	śiraḥ nu asya rāviṣam na sugam duṣkṛte bhuvam viśvasmāt indraḥ uttaraḥ 
SA_GV01_rvh1-10u-19386	RV_10,086.06a na mat strī subhasattarā na suyāśutarā bhuvat /	na mat strī subhasattarā na suyāśutarā bhuvat 
SA_GV01_rvh1-10u-19387	RV_10,086.06c na mat praticyavīyasī na sakthy udyamīyasī viśvasmād indra uttaraḥ //	na mat praticyavīyasī na sakthi udyamīyasī viśvasmāt indraḥ uttaraḥ 
SA_GV01_rvh1-10u-19388	RV_10,086.07a uve amba sulābhike yathevāṅga bhaviṣyati /	amba sulābhike yathā iva aṅga bhaviṣyati 
SA_GV01_rvh1-10u-19389	RV_10,086.07c bhasan me amba sakthi me śiro me vīva hṛṣyati viśvasmād indra uttaraḥ //	bhasad me amba sakthi me śiraḥ me vi iva hṛṣyati viśvasmāt indraḥ uttaraḥ 
SA_GV01_rvh1-10u-19390	RV_10,086.08a kiṃ subāho svaṅgure pṛthuṣṭo pṛthujāghane /	kim su bāho su aṅgure 
SA_GV01_rvh1-10u-19391	RV_10,086.08c kiṃ śūrapatni nas tvam abhy amīṣi vṛṣākapiṃ viśvasmād indra uttaraḥ //	kim śūra patni naḥ tvam abhī amīṣi vṛṣākapim viśvasmāt indraḥ uttaraḥ 
SA_GV01_rvh1-10u-19392	RV_10,086.09a avīrām iva mām ayaṃ śarārur abhi manyate /	avīrām iva mām ayam śarāruḥ abhi manyate 
SA_GV01_rvh1-10u-19393	RV_10,086.09c utāham asmi vīriṇīndrapatnī marutsakhā viśvasmād indra uttaraḥ //	uta aham asmi vīriṇī indra patnī marut sakhā viśvasmāt indraḥ uttaraḥ 
SA_GV01_rvh1-10u-19394	RV_10,086.10a saṃhotraṃ sma purā nārī samanaṃ vāva gacchati /	saṃhotram sma purā nārī samanam vāva gacchati 
SA_GV01_rvh1-10u-19395	RV_10,086.10c vedhā ṛtasya vīriṇīndrapatnī mahīyate viśvasmād indra uttaraḥ //	vedhāḥ ṛtasya vīriṇī indra patnī mahīyate viśvasmāt indraḥ uttaraḥ 
SA_GV01_rvh1-10u-19396	RV_10,086.11a indrāṇīm āsu nāriṣu subhagām aham aśravam /	indrāṇīm āsu nāriṣu subhagām aham aśravam 
SA_GV01_rvh1-10u-19397	RV_10,086.11c nahy asyā aparaṃ cana jarasā marate patir viśvasmād indra uttaraḥ //	nahi asyāḥ aparam cana jarasā marate patiḥ viśvasmāt indraḥ uttaraḥ 
SA_GV01_rvh1-10u-19398	RV_10,086.12a nāham indrāṇi rāraṇa sakhyur vṛṣākaper ṛte /	na aham indrāṇi rāraṇa sakhyuḥ vṛṣākapeḥ ṛte 
SA_GV01_rvh1-10u-19399	RV_10,086.12c yasyedam apyaṃ haviḥ priyaṃ deveṣu gacchati viśvasmād indra uttaraḥ //	yasya idam apyam haviḥ priyam deveṣu gacchati viśvasmāt indraḥ uttaraḥ 
SA_GV01_rvh1-10u-19400	RV_10,086.13a vṛṣākapāyi revati suputra ād u susnuṣe /	vṛṣākapāyi revati su putre āt u su snuṣe 
SA_GV01_rvh1-10u-19401	RV_10,086.13c ghasat ta indra ukṣaṇaḥ priyaṃ kācitkaraṃ havir viśvasmād indra uttaraḥ //	ghasat te indraḥ ukṣaṇaḥ priyam kācitkaram haviḥ viśvasmāt indraḥ uttaraḥ 
SA_GV01_rvh1-10u-19402	RV_10,086.14a ukṣṇo hi me pañcadaśa sākam pacanti viṃśatim /	ukṣṇaḥ hi me pañcadaśa sākam pacanti viṃśatim 
SA_GV01_rvh1-10u-19403	RV_10,086.14c utāham admi pīva id ubhā kukṣī pṛṇanti me viśvasmād indra uttaraḥ //	uta aham admi pīvaḥ id ubhā kukṣī pṛṇanti me viśvasmāt indraḥ uttaraḥ 
SA_GV01_rvh1-10u-19404	RV_10,086.15a vṛṣabho na tigmaśṛṅgo 'ntar yūtheṣu roruvat /	vṛṣabhaḥ na tigma śṛṅgaḥ ntar yūtheṣu roruvat 
SA_GV01_rvh1-10u-19405	RV_10,086.15c manthas ta indra śaṃ hṛde yaṃ te sunoti bhāvayur viśvasmād indra uttaraḥ //	manthaḥ te indra śam hṛde yam te sunoti bhāvayuḥ viśvasmāt indraḥ uttaraḥ 
SA_GV01_rvh1-10u-19406	RV_10,086.16a na seśe yasya rambate 'ntarā sakthyā kapṛt /	na sa īśe yasya rambate ntarā kapṛth 
SA_GV01_rvh1-10u-19407	RV_10,086.16c sed īśe yasya romaśaṃ niṣeduṣo vijṛmbhate viśvasmād indra uttaraḥ //	sa id īśe yasya romaśam niṣeduṣaḥ vijṛmbhate viśvasmāt indraḥ uttaraḥ 
SA_GV01_rvh1-10u-19408	RV_10,086.17a na seśe yasya romaśaṃ niṣeduṣo vijṛmbhate /	na sa īśe yasya romaśam niṣeduṣaḥ vijṛmbhate 
SA_GV01_rvh1-10u-19409	RV_10,086.17c sed īśe yasya rambate 'ntarā sakthyā kapṛd viśvasmād indra uttaraḥ //	sa id īśe yasya rambate ntarā kapṛth viśvasmāt indraḥ uttaraḥ 
SA_GV01_rvh1-10u-19410	RV_10,086.18a ayam indra vṛṣākapiḥ parasvantaṃ hataṃ vidat /	ayam indra vṛṣākapiḥ parasvantam hatam vidat 
SA_GV01_rvh1-10u-19411	RV_10,086.18c asiṃ sūnāṃ navaṃ carum ād edhasyāna ācitaṃ viśvasmād indra uttaraḥ //	asim sūnām navam carum āt edhasya anaḥ ācitam viśvasmāt indraḥ uttaraḥ 
SA_GV01_rvh1-10u-19412	RV_10,086.19a ayam emi vicākaśad vicinvan dāsam āryam /	ayam emi vicākaśat vicinvan dāsam āryam 
SA_GV01_rvh1-10u-19413	RV_10,086.19c pibāmi pākasutvano 'bhi dhīram acākaśaṃ viśvasmād indra uttaraḥ //	pibāmi pākasutvanaḥ bhi dhīram acākaśam viśvasmāt indraḥ uttaraḥ 
SA_GV01_rvh1-10u-19414	RV_10,086.20a dhanva ca yat kṛntatraṃ ca kati svit tā vi yojanā /	dhanva ca yat kṛntatram ca kati svid tā vi yojanā 
SA_GV01_rvh1-10u-19415	RV_10,086.20c nedīyaso vṛṣākape 'stam ehi gṛhāṃ upa viśvasmād indra uttaraḥ //	nedīyasaḥ vṛṣākape stam ehi gṛhān upa viśvasmāt indraḥ uttaraḥ 
SA_GV01_rvh1-10u-19416	RV_10,086.21a punar ehi vṛṣākape suvitā kalpayāvahai /	punar ehi vṛṣākape suvitā kalpayāvahai 
SA_GV01_rvh1-10u-19417	RV_10,086.21c ya eṣa svapnanaṃśano 'stam eṣi pathā punar viśvasmād indra uttaraḥ //	yaḥ eṣa svapnanaṃśano stam eṣi pathā punar viśvasmāt indraḥ uttaraḥ 
SA_GV01_rvh1-10u-19418	RV_10,086.22a yad udañco vṛṣākape gṛham indrājagantana /	yat udañcaḥ vṛṣākape gṛham indra ajagantana 
SA_GV01_rvh1-10u-19419	RV_10,086.22c kva sya pulvagho mṛgaḥ kam agañ janayopano viśvasmād indra uttaraḥ //	kva sya pulu aghaḥ mṛgaḥ kam agam jana yopanaḥ viśvasmāt indraḥ uttaraḥ 
SA_GV01_rvh1-10u-19420	RV_10,086.23a parśur ha nāma mānavī sākaṃ sasūva viṃśatim /	parśuḥ ha nāma mānavī sākam sasūva viṃśatim 
SA_GV01_rvh1-10u-19421	RV_10,086.23c bhadram bhala tyasyā abhūd yasyā udaram āmayad viśvasmād indra uttaraḥ //	bhadram bhala tyasyāḥ abhūt yasyāḥ udaram viśvasmāt indraḥ uttaraḥ 
SA_GV01_rvh1-10u-19422	RV_10,087.01a rakṣohaṇaṃ vājinam ā jigharmi mitram prathiṣṭham upa yāmi śarma /	rakṣaḥ haṇam vājinam ā jigharmi mitram prathiṣṭham upa yāmi śarma 
SA_GV01_rvh1-10u-19423	RV_10,087.01c śiśāno agniḥ kratubhiḥ samiddhaḥ sa no divā sa riṣaḥ pātu naktam //	śiśānaḥ agniḥ kratubhiḥ samiddhaḥ sa naḥ divā sa riṣaḥ pātu naktam 
SA_GV01_rvh1-10u-19424	RV_10,087.02a ayodaṃṣṭro arciṣā yātudhānān upa spṛśa jātavedaḥ samiddhaḥ /	ayaḥ daṃṣṭraḥ arciṣā yātudhānān upa spṛśa jātavedaḥ samiddhaḥ 
SA_GV01_rvh1-10u-19425	RV_10,087.02c ā jihvayā mūradevān rabhasva kravyādo vṛktvy api dhatsvāsan //	ā jihvayā mūradevān rabhasva kravyādaḥ vṛktvī api dhatsva āsan 
SA_GV01_rvh1-10u-19426	RV_10,087.03a ubhobhayāvinn upa dhehi daṃṣṭrā hiṃsraḥ śiśāno 'varam paraṃ ca /	ubhā ubhayāvin upa dhehi daṃṣṭrā hiṃsraḥ śiśānaḥ varam param ca 
SA_GV01_rvh1-10u-19427	RV_10,087.03c utāntarikṣe pari yāhi rājañ jambhaiḥ saṃ dhehy abhi yātudhānān //	uta antarikṣe pari yāhi rājam jambhaiḥ sam dhehi abhi yātudhānān 
SA_GV01_rvh1-10u-19428	RV_10,087.04a yajñair iṣūḥ saṃnamamāno agne vācā śalyāṃ aśanibhir dihānaḥ /	yajñaiḥ iṣūḥ saṃnamamānaḥ agne vācā śalyām aśanibhiḥ dihānaḥ 
SA_GV01_rvh1-10u-19429	RV_10,087.04c tābhir vidhya hṛdaye yātudhānān pratīco bāhūn prati bhaṅdhy eṣām //	tābhiḥ vidhya hṛdaye yātudhānān pratīcaḥ bāhūn prati bhaṅdhi eṣām 
SA_GV01_rvh1-10u-19430	RV_10,087.05a agne tvacaṃ yātudhānasya bhindhi hiṃsrāśanir harasā hantv enam /	agne tvacam yātudhānasya bhindhi hiṃsra aśaniḥ harasā hantu enam 
SA_GV01_rvh1-10u-19431	RV_10,087.05c pra parvāṇi jātavedaḥ śṛṇīhi kravyāt kraviṣṇur vi cinotu vṛkṇam //	pra parvāṇi jātavedaḥ śṛṇīhi kravyād kraviṣṇuḥ vi cinotu vṛkṇam 
SA_GV01_rvh1-10u-19432	RV_10,087.06a yatredānīm paśyasi jātavedas tiṣṭhantam agna uta vā carantam /	yatra idānīm paśyasi jātavedaḥ tiṣṭhantam agne uta vā carantam 
SA_GV01_rvh1-10u-19433	RV_10,087.06c yad vāntarikṣe pathibhiḥ patantaṃ tam astā vidhya śarvā śiśānaḥ //	yat vā antarikṣe pathibhiḥ patantam tam astā vidhya śarvā śiśānaḥ 
SA_GV01_rvh1-10u-19434	RV_10,087.07a utālabdhaṃ spṛṇuhi jātaveda ālebhānād ṛṣṭibhir yātudhānāt /	uta ālabdham spṛṇuhi jātavedaḥ ālebhānāt ṛṣṭibhiḥ yātudhānāt 
SA_GV01_rvh1-10u-19435	RV_10,087.07c agne pūrvo ni jahi śośucāna āmādaḥ kṣviṅkās tam adantv enīḥ //	agne pūrvaḥ ni jahi śośucānaḥ āmādaḥ kṣviṅkāḥ tam adantu enīḥ 
SA_GV01_rvh1-10u-19436	RV_10,087.08a iha pra brūhi yatamaḥ so agne yo yātudhāno ya idaṃ kṛṇoti /	iha pra brūhi yatamaḥ saḥ agne yaḥ yātudhānaḥ yaḥ idam kṛṇoti 
SA_GV01_rvh1-10u-19437	RV_10,087.08c tam ā rabhasva samidhā yaviṣṭha nṛcakṣasaś cakṣuṣe randhayainam //	tam ā rabhasva samidhā yaviṣṭha nṛ cakṣasaḥ cakṣuṣe randhaya enam 
SA_GV01_rvh1-10u-19438	RV_10,087.09a tīkṣṇenāgne cakṣuṣā rakṣa yajñam prāñcaṃ vasubhyaḥ pra ṇaya pracetaḥ /	tīkṣṇena agne cakṣuṣā rakṣa yajñam prāñcam vasubhyaḥ pra naya pracetaḥ 
SA_GV01_rvh1-10u-19439	RV_10,087.09c hiṃsraṃ rakṣāṃsy abhi śośucānam mā tvā dabhan yātudhānā nṛcakṣaḥ //	hiṃsram rakṣāṃsi abhi śośucānam mā tvā dabhan yātudhānāḥ nṛ cakṣaḥ 
SA_GV01_rvh1-10u-19440	RV_10,087.10a nṛcakṣā rakṣaḥ pari paśya vikṣu tasya trīṇi prati śṛṇīhy agrā /	nṛ cakṣāḥ rakṣaḥ pari paśya vikṣu tasya trīṇi prati śṛṇīhi agrā 
SA_GV01_rvh1-10u-19441	RV_10,087.10c tasyāgne pṛṣṭīr harasā śṛṇīhi tredhā mūlaṃ yātudhānasya vṛśca //	tasya agne pṛṣṭīḥ harasā śṛṇīhi tredhā mūlam yātudhānasya vṛśca 
SA_GV01_rvh1-10u-19442	RV_10,087.11a trir yātudhānaḥ prasitiṃ ta etv ṛtaṃ yo agne anṛtena hanti /	tris yātudhānaḥ prasitim te etu ṛtam yaḥ agne anṛtena hanti 
SA_GV01_rvh1-10u-19443	RV_10,087.11c tam arciṣā sphūrjayañ jātavedaḥ samakṣam enaṃ gṛṇate ni vṛṅdhi //	tam arciṣā sphūrjayam jātavedaḥ samakṣam enam gṛṇate ni vṛṅdhi 
SA_GV01_rvh1-10u-19444	RV_10,087.12a tad agne cakṣuḥ prati dhehi rebhe śaphārujaṃ yena paśyasi yātudhānam /	tat agne cakṣuḥ prati dhehi rebhe śaphārujam yena paśyasi yātudhānam 
SA_GV01_rvh1-10u-19445	RV_10,087.12c atharvavaj jyotiṣā daivyena satyaṃ dhūrvantam acitaṃ ny oṣa //	atharva vat jyotiṣā daivyena satyam dhūrvantam acitam ni oṣa 
SA_GV01_rvh1-10u-19446	RV_10,087.13a yad agne adya mithunā śapāto yad vācas tṛṣṭaṃ janayanta rebhāḥ /	yat agne adya mithunā śapātaḥ yat vācaḥ tṛṣṭam janayanta rebhāḥ 
SA_GV01_rvh1-10u-19447	RV_10,087.13c manyor manasaḥ śaravyā jāyate yā tayā vidhya hṛdaye yātudhānān //	manyoḥ manasaḥ śaravyā jāyate yā tayā vidhya hṛdaye yātudhānān 
SA_GV01_rvh1-10u-19448	RV_10,087.14a parā śṛṇīhi tapasā yātudhānān parāgne rakṣo harasā śṛṇīhi /	parā śṛṇīhi tapasā yātudhānān parā agne rakṣaḥ harasā śṛṇīhi 
SA_GV01_rvh1-10u-19449	RV_10,087.14c parārciṣā mūradevāñ chṛṇīhi parāsutṛpo abhi śośucānaḥ //	parā arciṣā mūradevām śṛṇīhi parā asutṛpaḥ abhi śośucānaḥ 
SA_GV01_rvh1-10u-19450	RV_10,087.15a parādya devā vṛjinaṃ śṛṇantu pratyag enaṃ śapathā yantu tṛṣṭāḥ /	parā adya devāḥ vṛjinam śṛṇantu pratyak enam śapathāḥ yantu tṛṣṭāḥ 
SA_GV01_rvh1-10u-19451	RV_10,087.15c vācāstenaṃ śarava ṛcchantu marman viśvasyaitu prasitiṃ yātudhānaḥ //	vācāstenam śaravaḥ ṛcchantu marman viśvasya aitu prasitim yātudhānaḥ 
SA_GV01_rvh1-10u-19452	RV_10,087.16a yaḥ pauruṣeyeṇa kraviṣā samaṅkte yo aśvyena paśunā yātudhānaḥ /	yaḥ pauruṣeyeṇa kraviṣā samaṅkte yaḥ aśvyena paśunā yātudhānaḥ 
SA_GV01_rvh1-10u-19453	RV_10,087.16c yo aghnyāyā bharati kṣīram agne teṣāṃ śīrṣāṇi harasāpi vṛśca //	yaḥ aghnyāyāḥ bharati kṣīram agne teṣām śīrṣāṇi harasā api vṛśca 
SA_GV01_rvh1-10u-19454	RV_10,087.17a saṃvatsarīṇam paya usriyāyās tasya māśīd yātudhāno nṛcakṣaḥ /	saṃvatsarīṇam payaḥ usriyāyāḥ tasya mā aśīt yātudhānaḥ nṛ cakṣaḥ 
SA_GV01_rvh1-10u-19455	RV_10,087.17c pīyūṣam agne yatamas titṛpsāt tam pratyañcam arciṣā vidhya marman //	pīyūṣam agne yatamaḥ titṛpsāt tam pratyañcam arciṣā vidhya marman 
SA_GV01_rvh1-10u-19456	RV_10,087.18a viṣaṃ gavāṃ yātudhānāḥ pibantv ā vṛścyantām aditaye durevāḥ /	viṣam gavām yātudhānāḥ pibantu ā vṛścyantām aditaye durevāḥ 
SA_GV01_rvh1-10u-19457	RV_10,087.18c parainān devaḥ savitā dadātu parā bhāgam oṣadhīnāṃ jayantām //	parā enān devaḥ savitā dadātu parā bhāgam oṣadhīnām jayantām 
SA_GV01_rvh1-10u-19458	RV_10,087.19a sanād agne mṛṇasi yātudhānān na tvā rakṣāṃsi pṛtanāsu jigyuḥ /	sanāt agne mṛṇasi yātudhānān na tvā rakṣāṃsi pṛtanāsu jigyuḥ 
SA_GV01_rvh1-10u-19459	RV_10,087.19c anu daha sahamūrān kravyādo mā te hetyā mukṣata daivyāyāḥ //	anu daha sahamūrān kravyādaḥ mā te hetyāḥ mukṣata daivyāyāḥ 
SA_GV01_rvh1-10u-19460	RV_10,087.20a tvaṃ no agne adharād udaktāt tvam paścād uta rakṣā purastāt /	tvam naḥ agne adharāt udaktāt tvam paścāt uta rakṣa purastāt 
SA_GV01_rvh1-10u-19461	RV_10,087.20c prati te te ajarāsas tapiṣṭhā aghaśaṃsaṃ śośucato dahantu //	prati te te ajarāsaḥ tapiṣṭhāḥ agha śaṃsam śośucataḥ dahantu 
SA_GV01_rvh1-10u-19462	RV_10,087.21a paścāt purastād adharād udaktāt kaviḥ kāvyena pari pāhi rājan /	paścāt purastāt adharāt udaktāt kaviḥ kāvyena pari pāhi rājan 
SA_GV01_rvh1-10u-19463	RV_10,087.21c sakhe sakhāyam ajaro jarimṇe 'gne martāṃ amartyas tvaṃ naḥ //	sakhe sakhāyam ajaraḥ jarimṇe gne martām amartyaḥ tvam naḥ 
SA_GV01_rvh1-10u-19464	RV_10,087.22a pari tvāgne puraṃ vayaṃ vipraṃ sahasya dhīmahi /	pari tvā agne puram vayam vipram sahasya dhīmahi 
SA_GV01_rvh1-10u-19465	RV_10,087.22c dhṛṣadvarṇaṃ dive-dive hantāram bhaṅgurāvatām //	dhṛṣat varṇam dive dive hantāram bhaṅgurāvatām 
SA_GV01_rvh1-10u-19466	RV_10,087.23a viṣeṇa bhaṅgurāvataḥ prati ṣma rakṣaso daha /	viṣeṇa bhaṅgurāvataḥ prati sma rakṣasaḥ daha 
SA_GV01_rvh1-10u-19467	RV_10,087.23c agne tigmena śociṣā tapuragrābhir ṛṣṭibhiḥ //	agne tigmena śociṣā tapuḥ agrābhiḥ ṛṣṭibhiḥ 
SA_GV01_rvh1-10u-19468	RV_10,087.24a praty agne mithunā daha yātudhānā kimīdinā /	prati agne mithunā daha yātudhānā kimīdinā 
SA_GV01_rvh1-10u-19469	RV_10,087.24c saṃ tvā śiśāmi jāgṛhy adabdhaṃ vipra manmabhiḥ //	sam tvā śiśāmi jāgṛhi adabdham vipra manmabhiḥ 
SA_GV01_rvh1-10u-19470	RV_10,087.25a praty agne harasā haraḥ śṛṇīhi viśvataḥ prati /	prati agne harasā haraḥ śṛṇīhi viśvatas prati 
SA_GV01_rvh1-10u-19471	RV_10,087.25c yātudhānasya rakṣaso balaṃ vi ruja vīryam //	yātudhānasya rakṣasaḥ balam vi ruja vīryam 
SA_GV01_rvh1-10u-19472	RV_10,088.01a haviṣ pāntam ajaraṃ svarvidi divispṛśy āhutaṃ juṣṭam agnau /	haviḥ pāntam ajaram svar vidi divispṛśi āhutam juṣṭam agnau 
SA_GV01_rvh1-10u-19473	RV_10,088.01c tasya bharmaṇe bhuvanāya devā dharmaṇe kaṃ svadhayā paprathanta //	tasya bharmaṇe bhuvanāya devāḥ dharmaṇe kam svadhayā paprathanta 
SA_GV01_rvh1-10u-19474	RV_10,088.02a gīrṇam bhuvanaṃ tamasāpagūḷham āviḥ svar abhavaj jāte agnau /	gīrṇam bhuvanam tamasā apagūḍham āvis svar abhavat jāte agnau 
SA_GV01_rvh1-10u-19475	RV_10,088.02c tasya devāḥ pṛthivī dyaur utāpo 'raṇayann oṣadhīḥ sakhye asya //	tasya devāḥ pṛthivī dyauḥ uta apaḥ raṇayan oṣadhīḥ sakhye asya 
SA_GV01_rvh1-10u-19476	RV_10,088.03a devebhir nv iṣito yajñiyebhir agniṃ stoṣāṇy ajaram bṛhantam /	devebhiḥ nu iṣitaḥ yajñiyebhiḥ agnim stoṣāṇi ajaram bṛhantam 
SA_GV01_rvh1-10u-19477	RV_10,088.03c yo bhānunā pṛthivīṃ dyām utemām ātatāna rodasī antarikṣam //	yaḥ bhānunā pṛthivīm dyām uta imām ātatāna rodasī antarikṣam 
SA_GV01_rvh1-10u-19478	RV_10,088.04a yo hotāsīt prathamo devajuṣṭo yaṃ samāñjann ājyenā vṛṇānāḥ /	yaḥ hotā āsīt prathamaḥ deva juṣṭaḥ yam samāñjan ājyena ā vṛṇānāḥ 
SA_GV01_rvh1-10u-19479	RV_10,088.04c sa patatrītvaraṃ sthā jagad yac chvātram agnir akṛṇoj jātavedāḥ //	sa patatrītvaram sthāḥ jagat yat śvātram agniḥ akṛṇot jātavedāḥ 
SA_GV01_rvh1-10u-19480	RV_10,088.05a yaj jātavedo bhuvanasya mūrdhann atiṣṭho agne saha rocanena /	yat jātavedaḥ bhuvanasya mūrdhan atiṣṭhaḥ agne saha rocanena 
SA_GV01_rvh1-10u-19481	RV_10,088.05c taṃ tvāhema matibhir gīrbhir ukthaiḥ sa yajñiyo abhavo rodasiprāḥ //	tam tvā ahema matibhiḥ gīrbhiḥ ukthaiḥ sa yajñiyaḥ abhavaḥ rodasi prāḥ 
SA_GV01_rvh1-10u-19482	RV_10,088.06a mūrdhā bhuvo bhavati naktam agnis tataḥ sūryo jāyate prātar udyan /	mūrdhā bhuvaḥ bhavati naktam agniḥ tatas sūryaḥ jāyate prātar udyan 
SA_GV01_rvh1-10u-19483	RV_10,088.06c māyām ū tu yajñiyānām etām apo yat tūrṇiś carati prajānan //	māyām u tu yajñiyānām etām apaḥ yat tūrṇiḥ carati prajānan 
SA_GV01_rvh1-10u-19484	RV_10,088.07a dṛśenyo yo mahinā samiddho 'rocata diviyonir vibhāvā /	dṛśenyaḥ yaḥ mahinā samiddhaḥ rocata diviyoniḥ vibhāvā 
SA_GV01_rvh1-10u-19485	RV_10,088.07c tasminn agnau sūktavākena devā havir viśva ājuhavus tanūpāḥ //	tasmin agnau sūktavākena devāḥ haviḥ viśve ājuhavuḥ tanū pāḥ 
SA_GV01_rvh1-10u-19486	RV_10,088.08a sūktavākam prathamam ād id agnim ād id dhavir ajanayanta devāḥ /	sūktavākam prathamam āt id agnim āt id haviḥ ajanayanta devāḥ 
SA_GV01_rvh1-10u-19487	RV_10,088.08c sa eṣāṃ yajño abhavat tanūpās taṃ dyaur veda tam pṛthivī tam āpaḥ //	saḥ eṣām yajñaḥ abhavat tanū pāḥ tam dyauḥ veda tam pṛthivī tam āpaḥ 
SA_GV01_rvh1-10u-19488	RV_10,088.09a yaṃ devāso 'janayantāgniṃ yasminn ājuhavur bhuvanāni viśvā /	yam devāsaḥ janayanta agnim yasmin ājuhavuḥ bhuvanāni viśvā 
SA_GV01_rvh1-10u-19489	RV_10,088.09c so arciṣā pṛthivīṃ dyām utemām ṛjūyamāno atapan mahitvā //	saḥ arciṣā pṛthivīm dyām uta imām ṛjūyamānaḥ atapat mahitvā 
SA_GV01_rvh1-10u-19490	RV_10,088.10a stomena hi divi devāso agnim ajījanañ chaktibhī rodasiprām /	stomena hi divi devāsaḥ agnim ajījanam śaktibhiḥ rodasiprām 
SA_GV01_rvh1-10u-19491	RV_10,088.10c tam ū akṛṇvan tredhā bhuve kaṃ sa oṣadhīḥ pacati viśvarūpāḥ //	tam u akṛṇvan tredhā bhuve kam saḥ oṣadhīḥ pacati viśva rūpāḥ 
SA_GV01_rvh1-10u-19492	RV_10,088.11a yaded enam adadhur yajñiyāso divi devāḥ sūryam āditeyam /	yadā id enam adadhuḥ yajñiyāsaḥ divi devāḥ sūryam āditeyam 
SA_GV01_rvh1-10u-19493	RV_10,088.11c yadā cariṣṇū mithunāv abhūtām ād it prāpaśyan bhuvanāni viśvā //	yadā cariṣṇū mithunau abhūtām āt id prāpaśyan bhuvanāni viśvā 
SA_GV01_rvh1-10u-19494	RV_10,088.12a viśvasmā agnim bhuvanāya devā vaiśvānaraṃ ketum ahnām akṛṇvan /	viśvasmai agnim bhuvanāya devāḥ vaiśvānaram ketum ahnām akṛṇvan 
SA_GV01_rvh1-10u-19495	RV_10,088.12c ā yas tatānoṣaso vibhātīr apo ūrṇoti tamo arciṣā yan //	ā yaḥ tatāna uṣasaḥ vibhātīḥ apaḥ ūrṇoti tamaḥ arciṣā yan 
SA_GV01_rvh1-10u-19496	RV_10,088.13a vaiśvānaraṃ kavayo yajñiyāso 'gniṃ devā ajanayann ajuryam /	vaiśvānaram kavayaḥ yajñiyāsaḥ gnim devāḥ ajanayan ajuryam 
SA_GV01_rvh1-10u-19497	RV_10,088.13c nakṣatram pratnam aminac cariṣṇu yakṣasyādhyakṣaṃ taviṣam bṛhantam //	nakṣatram pratnam aminat cariṣṇu yakṣasya adhyakṣam taviṣam bṛhantam 
SA_GV01_rvh1-10u-19498	RV_10,088.14a vaiśvānaraṃ viśvahā dīdivāṃsam mantrair agniṃ kavim acchā vadāmaḥ /	vaiśvānaram viśvahā dīdivāṃsam mantraiḥ agnim kavim acchā vadāmaḥ 
SA_GV01_rvh1-10u-19499	RV_10,088.14c yo mahimnā paribabhūvorvī utāvastād uta devaḥ parastāt //	yaḥ mahimnā paribabhūva urvī uta avastāt uta devaḥ parastāt 
SA_GV01_rvh1-10u-19500	RV_10,088.15a dve srutī aśṛṇavam pitṝṇām ahaṃ devānām uta martyānām /	dve srutī aśṛṇavam pitṝṇām aham devānām uta martyānām 
SA_GV01_rvh1-10u-19501	RV_10,088.15c tābhyām idaṃ viśvam ejat sam eti yad antarā pitaram mātaraṃ ca //	tābhyām idam viśvam ejat sam eti yat antarā pitaram mātaram ca 
SA_GV01_rvh1-10u-19502	RV_10,088.16a dve samīcī bibhṛtaś carantaṃ śīrṣato jātam manasā vimṛṣṭam /	dve samīcī bibhṛtaḥ carantam śīrṣataḥ jātam manasā vimṛṣṭam 
SA_GV01_rvh1-10u-19503	RV_10,088.16c sa pratyaṅ viśvā bhuvanāni tasthāv aprayucchan taraṇir bhrājamānaḥ //	sa pratyaṅ viśvā bhuvanāni tasthau aprayucchan taraṇiḥ bhrājamānaḥ 
SA_GV01_rvh1-10u-19504	RV_10,088.17a yatrā vadete avaraḥ paraś ca yajñanyoḥ kataro nau vi veda /	yatrā vadete avaraḥ paraḥ ca yajñanyoḥ kataraḥ nau vi veda 
SA_GV01_rvh1-10u-19505	RV_10,088.17c ā śekur it sadhamādaṃ sakhāyo nakṣanta yajñaṃ ka idaṃ vi vocat //	ā śekuḥ id sadhamādam sakhāyaḥ nakṣanta yajñam kaḥ idam vi vocat 
SA_GV01_rvh1-10u-19506	RV_10,088.18a katy agnayaḥ kati sūryāsaḥ katy uṣāsaḥ katy u svid āpaḥ /	kati agnayaḥ kati sūryāsaḥ kati uṣāsaḥ kati u svid āpaḥ 
SA_GV01_rvh1-10u-19507	RV_10,088.18c nopaspijaṃ vaḥ pitaro vadāmi pṛcchāmi vaḥ kavayo vidmane kam //	na upaspijam vaḥ pitaraḥ vadāmi pṛcchāmi vaḥ kavayaḥ vidmane kam 
SA_GV01_rvh1-10u-19508	RV_10,088.19a yāvanmātram uṣaso na pratīkaṃ suparṇyo vasate mātariśvaḥ /	yāvanmātram uṣasaḥ na pratīkam suparṇyaḥ vasate mātariśvaḥ 
SA_GV01_rvh1-10u-19509	RV_10,088.19c tāvad dadhāty upa yajñam āyan brāhmaṇo hotur avaro niṣīdan //	tāvat dadhāti upa yajñam āyan brāhmaṇaḥ hotuḥ avaraḥ niṣīdan 
SA_GV01_rvh1-10u-19510	RV_10,089.01a indraṃ stavā nṛtamaṃ yasya mahnā vibabādhe rocanā vi jmo antān /	indram stavā nṛtamam yasya mahnā vibabādhe rocanā vi jmaḥ antān 
SA_GV01_rvh1-10u-19511	RV_10,089.01c ā yaḥ paprau carṣaṇīdhṛd varobhiḥ pra sindhubhyo riricāno mahitvā //	ā yaḥ paprau carṣaṇī dhṛt varobhiḥ pra sindhubhyaḥ riricānaḥ mahitvā 
SA_GV01_rvh1-10u-19512	RV_10,089.02a sa sūryaḥ pary urū varāṃsy endro vavṛtyād rathyeva cakrā /	sa sūryaḥ pari urū varāṃsi ā indraḥ vavṛtyāt rathyā iva cakrā 
SA_GV01_rvh1-10u-19513	RV_10,089.02c atiṣṭhantam apasyaṃ na sargaṃ kṛṣṇā tamāṃsi tviṣyā jaghāna //	atiṣṭhantam apasyam na sargam kṛṣṇā tamāṃsi tviṣyā jaghāna 
SA_GV01_rvh1-10u-19514	RV_10,089.03a samānam asmā anapāvṛd arca kṣmayā divo asamam brahma navyam /	samānam asmai anapāvṛt arca kṣmayā divaḥ asamam brahma navyam 
SA_GV01_rvh1-10u-19515	RV_10,089.03c vi yaḥ pṛṣṭheva janimāny arya indraś cikāya na sakhāyam īṣe //	vi yaḥ pṛṣṭhā iva janimāni aryaḥ indraḥ cikāya na sakhāyam īṣe 
SA_GV01_rvh1-10u-19516	RV_10,089.04a indrāya giro aniśitasargā apaḥ prerayaṃ sagarasya budhnāt /	indrāya giraḥ aniśita sargāḥ apaḥ prerayam sagarasya budhnāt 
SA_GV01_rvh1-10u-19517	RV_10,089.04c yo akṣeṇeva cakriyā śacībhir viṣvak tastambha pṛthivīm uta dyām //	yaḥ akṣeṇa iva cakriyā śacībhiḥ viṣvak tastambha pṛthivīm uta dyām 
SA_GV01_rvh1-10u-19518	RV_10,089.05a āpāntamanyus tṛpalaprabharmā dhuniḥ śimīvāñ charumāṃ ṛjīṣī /	āpāntamanyuḥ tṛpala prabharmā dhuniḥ śimīvān śarumān ṛjīṣī 
SA_GV01_rvh1-10u-19519	RV_10,089.05c somo viśvāny atasā vanāni nārvāg indram pratimānāni debhuḥ //	somaḥ viśvāni atasā vanāni na arvāk indram pratimānāni debhuḥ 
SA_GV01_rvh1-10u-19520	RV_10,089.06a na yasya dyāvāpṛthivī na dhanva nāntarikṣaṃ nādrayaḥ somo akṣāḥ /	na yasya dyāvāpṛthivī na dhanva na antarikṣam na adrayaḥ somaḥ akṣāḥ 
SA_GV01_rvh1-10u-19521	RV_10,089.06c yad asya manyur adhinīyamānaḥ śṛṇāti vīḷu rujati sthirāṇi //	yat asya manyuḥ adhinīyamānaḥ śṛṇāti vīḷu rujati sthirāṇi 
SA_GV01_rvh1-10u-19522	RV_10,089.07a jaghāna vṛtraṃ svadhitir vaneva ruroja puro aradan na sindhūn /	jaghāna vṛtram svadhitiḥ vanā iva ruroja puraḥ aradat na sindhūn 
SA_GV01_rvh1-10u-19523	RV_10,089.07c bibheda giriṃ navam in na kumbham ā gā indro akṛṇuta svayugbhiḥ //	bibheda girim navam id na kumbham ā gāḥ indraḥ akṛṇuta svayugbhiḥ 
SA_GV01_rvh1-10u-19524	RV_10,089.08a tvaṃ ha tyad ṛṇayā indra dhīro 'sir na parva vṛjinā śṛṇāsi /	tvam ha tyad ṛṇayāḥ indra dhīraḥ siḥ na parva vṛjinā śṛṇāsi 
SA_GV01_rvh1-10u-19525	RV_10,089.08c pra ye mitrasya varuṇasya dhāma yujaṃ na janā minanti mitram //	pra ye mitrasya varuṇasya dhāma yujam na janāḥ minanti mitram 
SA_GV01_rvh1-10u-19526	RV_10,089.09a pra ye mitram prāryamaṇaṃ durevāḥ pra saṃgiraḥ pra varuṇam minanti /	pra ye mitram pra aryamaṇam durevāḥ pra saṃgiraḥ pra varuṇam minanti 
SA_GV01_rvh1-10u-19527	RV_10,089.09c ny amitreṣu vadham indra tumraṃ vṛṣan vṛṣāṇam aruṣaṃ śiśīhi //	ni amitreṣu vadham indra tumram vṛṣan vṛṣāṇam aruṣam śiśīhi 
SA_GV01_rvh1-10u-19528	RV_10,089.10a indro diva indra īśe pṛthivyā indro apām indra it parvatānām /	indraḥ divaḥ indraḥ īśe pṛthivyāḥ indraḥ apām indraḥ id parvatānām 
SA_GV01_rvh1-10u-19529	RV_10,089.10c indro vṛdhām indra in medhirāṇām indraḥ kṣeme yoge havya indraḥ //	indraḥ vṛdhām indraḥ id medhirāṇām indraḥ kṣeme yoge havyaḥ indraḥ 
SA_GV01_rvh1-10u-19530	RV_10,089.11a prāktubhya indraḥ pra vṛdho ahabhyaḥ prāntarikṣāt pra samudrasya dhāseḥ /	pra aktubhyaḥ indraḥ pra vṛdhaḥ ahabhyaḥ pra antarikṣāt pra samudrasya dhāseḥ 
SA_GV01_rvh1-10u-19531	RV_10,089.11c pra vātasya prathasaḥ pra jmo antāt pra sindhubhyo ririce pra kṣitibhyaḥ //	pra vātasya prathasaḥ pra jmaḥ antāt pra sindhubhyaḥ ririce pra kṣitibhyaḥ 
SA_GV01_rvh1-10u-19532	RV_10,089.12a pra śośucatyā uṣaso na ketur asinvā te vartatām indra hetiḥ /	pra śośucatyāḥ uṣasaḥ na ketuḥ asinvān te vartatām indra hetiḥ 
SA_GV01_rvh1-10u-19533	RV_10,089.12c aśmeva vidhya diva ā sṛjānas tapiṣṭhena heṣasā droghamitrān //	aśmā iva vidhya divaḥ ā sṛjānaḥ tapiṣṭhena heṣasā drogha mitrān 
SA_GV01_rvh1-10u-19534	RV_10,089.13a anv aha māsā anv id vanāny anv oṣadhīr anu parvatāsaḥ /	anu aha māsāḥ anu id vanāni anu oṣadhīḥ anu parvatāsaḥ 
SA_GV01_rvh1-10u-19535	RV_10,089.13c anv indraṃ rodasī vāvaśāne anv āpo ajihata jāyamānam //	anu indram rodasī vāvaśāne anu āpaḥ ajihata jāyamānam 
SA_GV01_rvh1-10u-19536	RV_10,089.14a karhi svit sā ta indra cetyāsad aghasya yad bhinado rakṣa eṣat /	karhi svid sā te indra cetyā asat aghasya yat bhinadaḥ rakṣaḥ eṣat 
SA_GV01_rvh1-10u-19537	RV_10,089.14c mitrakruvo yac chasane na gāvaḥ pṛthivyā āpṛg amuyā śayante //	mitra kruvaḥ yat śasane na gāvaḥ pṛthivyāḥ āpṛś amuyā śayante 
SA_GV01_rvh1-10u-19538	RV_10,089.15a śatrūyanto abhi ye nas tatasre mahi vrādhanta ogaṇāsa indra /	śatrūyantaḥ abhi ye naḥ tatasre mahi vrādhantaḥ ogaṇāsaḥ indra 
SA_GV01_rvh1-10u-19539	RV_10,089.15c andhenāmitrās tamasā sacantāṃ sujyotiṣo aktavas tāṃ abhi ṣyuḥ //	andhena amitrāḥ tamasā sacantām su jyotiṣaḥ aktavaḥ tām abhi syuḥ 
SA_GV01_rvh1-10u-19540	RV_10,089.16a purūṇi hi tvā savanā janānām brahmāṇi mandan gṛṇatām ṛṣīṇām /	purūṇi hi tvā savanā janānām brahmāṇi mandan gṛṇatām ṛṣīṇām 
SA_GV01_rvh1-10u-19541	RV_10,089.16c imām āghoṣann avasā sahūtiṃ tiro viśvāṃ arcato yāhy arvāṅ //	imām āghoṣan avasā sahūtim tiras viśvān arcataḥ yāhi arvāṅ 
SA_GV01_rvh1-10u-19542	RV_10,089.17a evā te vayam indra bhuñjatīnāṃ vidyāma sumatīnāṃ navānām /	eva te vayam indra bhuñjatīnām vidyāma sumatīnām navānām 
SA_GV01_rvh1-10u-19543	RV_10,089.17c vidyāma vastor avasā gṛṇanto viśvāmitrā uta ta indra nūnam //	vidyāma vastoḥ avasā gṛṇantaḥ viśvāmitrāḥ uta te indra nūnam 
SA_GV01_rvh1-10u-19544	RV_10,089.18a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-19545	RV_10,089.18c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-19546	RV_10,090.01a sahasraśīrṣā puruṣaḥ sahasrākṣaḥ sahasrapāt /	sahasra śīrṣā puruṣaḥ sahasra akṣaḥ sahasra pād 
SA_GV01_rvh1-10u-19547	RV_10,090.01c sa bhūmiṃ viśvato vṛtvāty atiṣṭhad daśāṅgulam //	sa bhūmim viśvatas vṛtvā ati atiṣṭhat daśa aṅgulam 
SA_GV01_rvh1-10u-19548	RV_10,090.02a puruṣa evedaṃ sarvaṃ yad bhūtaṃ yac ca bhavyam /	puruṣaḥ eva idam sarvam yat bhūtam yat ca bhavyam 
SA_GV01_rvh1-10u-19549	RV_10,090.02c utāmṛtatvasyeśāno yad annenātirohati //	uta amṛta tvasya īśānaḥ yat annena atirohati 
SA_GV01_rvh1-10u-19550	RV_10,090.03a etāvān asya mahimāto jyāyāṃś ca pūruṣaḥ /	etāvān asya mahimā atas jyāyān ca pūruṣaḥ 
SA_GV01_rvh1-10u-19551	RV_10,090.03c pādo 'sya viśvā bhūtāni tripād asyāmṛtaṃ divi //	pādaḥ u sya viśvā bhūtāni tri pād asya amṛtam divi 
SA_GV01_rvh1-10u-19552	RV_10,090.04a tripād ūrdhva ud ait puruṣaḥ pādo 'syehābhavat punaḥ /	tri pād ūrdhvaḥ ud ait puruṣaḥ pādaḥ u sya iha abhavat punar 
SA_GV01_rvh1-10u-19553	RV_10,090.04c tato viṣvaṅ vy akrāmat sāśanānaśane abhi //	tatas viṣvaṅ vi akrāmat sa aśana anaśane abhi 
SA_GV01_rvh1-10u-19554	RV_10,090.05a tasmād virāḷ ajāyata virājo adhi pūruṣaḥ /	tasmāt virāj ajāyata virājaḥ adhi pūruṣaḥ 
SA_GV01_rvh1-10u-19555	RV_10,090.05c sa jāto aty aricyata paścād bhūmim atho puraḥ //	sa jātaḥ ati aricyata paścāt bhūmim atha u puras 
SA_GV01_rvh1-10u-19556	RV_10,090.06a yat puruṣeṇa haviṣā devā yajñam atanvata /	yat puruṣeṇa haviṣā devāḥ yajñam atanvata 
SA_GV01_rvh1-10u-19557	RV_10,090.06c vasanto asyāsīd ājyaṃ grīṣma idhmaḥ śarad dhaviḥ //	vasantaḥ asya āsīt ājyam grīṣmaḥ idhmaḥ śarad haviḥ 
SA_GV01_rvh1-10u-19558	RV_10,090.07a taṃ yajñam barhiṣi praukṣan puruṣaṃ jātam agrataḥ /	tam yajñam barhiṣi praukṣan puruṣam jātam agratas 
SA_GV01_rvh1-10u-19559	RV_10,090.07c tena devā ayajanta sādhyā ṛṣayaś ca ye //	tena devāḥ ayajanta sādhyāḥ ṛṣayaḥ ca ye 
SA_GV01_rvh1-10u-19560	RV_10,090.08a tasmād yajñāt sarvahutaḥ sambhṛtam pṛṣadājyam /	tasmāt yajñāt sarva hutaḥ sambhṛtam pṛṣadājyam 
SA_GV01_rvh1-10u-19561	RV_10,090.08c paśūn tāṃś cakre vāyavyān āraṇyān grāmyāś ca ye //	paśūn tān cakre vāyavyān āraṇyān grāmyāḥ ca ye 
SA_GV01_rvh1-10u-19562	RV_10,090.09a tasmād yajñāt sarvahuta ṛcaḥ sāmāni jajñire /	tasmāt yajñāt sarva hutaḥ ṛcaḥ sāmāni jajñire 
SA_GV01_rvh1-10u-19563	RV_10,090.09c chandāṃsi jajñire tasmād yajus tasmād ajāyata //	chandāṃsi jajñire tasmāt yajuḥ tasmāt ajāyata 
SA_GV01_rvh1-10u-19564	RV_10,090.10a tasmād aśvā ajāyanta ye ke cobhayādataḥ /	tasmāt aśvāḥ ajāyanta ye ke ca ubhaya adataḥ 
SA_GV01_rvh1-10u-19565	RV_10,090.10c gāvo ha jajñire tasmāt tasmāj jātā ajāvayaḥ //	gāvaḥ ha jajñire tasmāt tasmāt jātāḥ aja avayaḥ 
SA_GV01_rvh1-10u-19566	RV_10,090.11a yat puruṣaṃ vy adadhuḥ katidhā vy akalpayan /	yat puruṣam vi adadhuḥ katidhā vi akalpayan 
SA_GV01_rvh1-10u-19567	RV_10,090.11c mukhaṃ kim asya kau bāhū kā ūrū pādā ucyete //	mukham kim asya kau bāhū kau ūrū pādau ucyete 
SA_GV01_rvh1-10u-19568	RV_10,090.12a brāhmaṇo 'sya mukham āsīd bāhū rājanyaḥ kṛtaḥ /	brāhmaṇaḥ sya mukham āsīt bāhū rājanyaḥ kṛtaḥ 
SA_GV01_rvh1-10u-19569	RV_10,090.12c ūrū tad asya yad vaiśyaḥ padbhyāṃ śūdro ajāyata //	ūrū tat asya yat vaiśyaḥ padbhyām śūdraḥ ajāyata 
SA_GV01_rvh1-10u-19570	RV_10,090.13a candramā manaso jātaś cakṣoḥ sūryo ajāyata /	candramāḥ manasaḥ jātaḥ cakṣoḥ sūryaḥ ajāyata 
SA_GV01_rvh1-10u-19571	RV_10,090.13c mukhād indraś cāgniś ca prāṇād vāyur ajāyata //	mukhāt indraḥ ca agniḥ ca prāṇāt vāyuḥ ajāyata 
SA_GV01_rvh1-10u-19572	RV_10,090.14a nābhyā āsīd antarikṣaṃ śīrṣṇo dyauḥ sam avartata /	nābhyāḥ āsīt antarikṣam śīrṣṇaḥ dyauḥ sam avartata 
SA_GV01_rvh1-10u-19573	RV_10,090.14c padbhyām bhūmir diśaḥ śrotrāt tathā lokāṃ akalpayan //	padbhyām bhūmiḥ diśaḥ śrotrāt tathā 
SA_GV01_rvh1-10u-19574	RV_10,090.15a saptāsyāsan paridhayas triḥ sapta samidhaḥ kṛtāḥ /	sapta asya āsan paridhayaḥ tris sapta samidhaḥ kṛtāḥ 
SA_GV01_rvh1-10u-19575	RV_10,090.15c devā yad yajñaṃ tanvānā abadhnan puruṣam paśum //	devāḥ yat yajñam tanvānāḥ abadhnan puruṣam paśum 
SA_GV01_rvh1-10u-19576	RV_10,090.16a yajñena yajñam ayajanta devās tāni dharmāṇi prathamāny āsan /	yajñena yajñam ayajanta devāḥ tāni dharmāṇi prathamāni āsan 
SA_GV01_rvh1-10u-19577	RV_10,090.16c te ha nākam mahimānaḥ sacanta yatra pūrve sādhyāḥ santi devāḥ //	te ha nākam mahimānaḥ sacanta yatra pūrve sādhyāḥ santi devāḥ 
SA_GV01_rvh1-10u-19578	RV_10,091.01a saṃ jāgṛvadbhir jaramāṇa idhyate dame damūnā iṣayann iḷas pade /	sam jāgṛvadbhiḥ jaramāṇaḥ idhyate dame damūnāḥ iṣayan iḷaḥ pade 
SA_GV01_rvh1-10u-19579	RV_10,091.01c viśvasya hotā haviṣo vareṇyo vibhur vibhāvā suṣakhā sakhīyate //	viśvasya hotā haviṣaḥ vareṇyaḥ vibhuḥ vibhāvā su sakhā sakhīyate 
SA_GV01_rvh1-10u-19580	RV_10,091.02a sa darśataśrīr atithir gṛhe-gṛhe vane-vane śiśriye takvavīr iva /	sa darśata śrīḥ atithiḥ gṛhe gṛhe vanevane śiśriye iva 
SA_GV01_rvh1-10u-19581	RV_10,091.02c janaṃ-janaṃ janyo nāti manyate viśa ā kṣeti viśyo viśaṃ-viśam //	janaṃjanam janyaḥ na ati manyate viśaḥ ā kṣeti viśyaḥ viśam viśam 
SA_GV01_rvh1-10u-19582	RV_10,091.03a sudakṣo dakṣaiḥ kratunāsi sukratur agne kaviḥ kāvyenāsi viśvavit /	su dakṣaḥ dakṣaiḥ kratunā asi su kratuḥ agne kaviḥ kāvyena asi viśva vid 
SA_GV01_rvh1-10u-19583	RV_10,091.03c vasur vasūnāṃ kṣayasi tvam eka id dyāvā ca yāni pṛthivī ca puṣyataḥ //	vasuḥ vasūnām kṣayasi tvam ekaḥ id dyāvā ca yāni pṛthivī ca puṣyataḥ 
SA_GV01_rvh1-10u-19584	RV_10,091.04a prajānann agne tava yonim ṛtviyam iḷāyās pade ghṛtavantam āsadaḥ /	prajānan agne tava yonim ṛtviyam iḷāyāḥ pade ghṛtavantam āsadaḥ 
SA_GV01_rvh1-10u-19585	RV_10,091.04c ā te cikitra uṣasām ivetayo 'repasaḥ sūryasyeva raśmayaḥ //	ā te cikitre uṣasām iva ītayaḥ repasaḥ sūryasya iva raśmayaḥ 
SA_GV01_rvh1-10u-19586	RV_10,091.05a tava śriyo varṣyasyeva vidyutaś citrāś cikitra uṣasāṃ na ketavaḥ /	tava śriyaḥ varṣyasya iva vidyutaḥ citrāḥ cikitre uṣasām na ketavaḥ 
SA_GV01_rvh1-10u-19587	RV_10,091.05c yad oṣadhīr abhisṛṣṭo vanāni ca pari svayaṃ cinuṣe annam āsye //	yat oṣadhīḥ abhisṛṣṭaḥ vanāni ca pari svayam cinuṣe annam āsye 
SA_GV01_rvh1-10u-19588	RV_10,091.06a tam oṣadhīr dadhire garbham ṛtviyaṃ tam āpo agniṃ janayanta mātaraḥ /	tam oṣadhīḥ dadhire garbham ṛtviyam tam āpaḥ agnim janayanta mātaraḥ 
SA_GV01_rvh1-10u-19589	RV_10,091.06c tam it samānaṃ vaninaś ca vīrudho 'ntarvatīś ca suvate ca viśvahā //	tam id samānam vaninaḥ ca vīrudhaḥ ntarvatīḥ ca suvate ca viśvahā 
SA_GV01_rvh1-10u-19590	RV_10,091.07a vātopadhūta iṣito vaśāṃ anu tṛṣu yad annā veviṣad vitiṣṭhase /	vāta upadhūtaḥ iṣitaḥ vaśām anu tṛṣu yat annā veviṣat vitiṣṭhase 
SA_GV01_rvh1-10u-19591	RV_10,091.07c ā te yatante rathyo yathā pṛthak chardhāṃsy agne ajarāṇi dhakṣataḥ //	ā te yatante rathyaḥ yathā pṛthak chardhāṃsi agne ajarāṇi dhakṣataḥ 
SA_GV01_rvh1-10u-19592	RV_10,091.08a medhākāraṃ vidathasya prasādhanam agniṃ hotāram paribhūtamam matim /	medhā kāram vidathasya prasādhanam agnim hotāram paribhūtamam matim 
SA_GV01_rvh1-10u-19593	RV_10,091.08c tam id arbhe haviṣy ā samānam it tam in mahe vṛṇate nānyaṃ tvat //	tam id arbhe haviṣi ā samānam id tam id mahe vṛṇate na anyam tvat 
SA_GV01_rvh1-10u-19594	RV_10,091.09a tvām id atra vṛṇate tvāyavo hotāram agne vidatheṣu vedhasaḥ /	tvām id atra vṛṇate tvāyavaḥ hotāram agne vidatheṣu vedhasaḥ 
SA_GV01_rvh1-10u-19595	RV_10,091.09c yad devayanto dadhati prayāṃsi te haviṣmanto manavo vṛktabarhiṣaḥ //	yat devayantaḥ dadhati prayāṃsi te haviṣmantaḥ manavaḥ vṛkta barhiṣaḥ 
SA_GV01_rvh1-10u-19596	RV_10,091.10a tavāgne hotraṃ tava potram ṛtviyaṃ tava neṣṭraṃ tvam agnid ṛtāyataḥ /	tava agne hotram tava potram ṛtviyam tava neṣṭram tvam agnidh ṛta āyataḥ 
SA_GV01_rvh1-10u-19597	RV_10,091.10c tava praśāstraṃ tvam adhvarīyasi brahmā cāsi gṛhapatiś ca no dame //	tava praśāstram tvam adhvarīyasi brahmā ca asi gṛhapatiḥ ca naḥ dame 
SA_GV01_rvh1-10u-19598	RV_10,091.11a yas tubhyam agne amṛtāya martyaḥ samidhā dāśad uta vā haviṣkṛti /	yaḥ tubhyam agne amṛtāya martyaḥ samidhā dāśat uta vā haviṣkṛti 
SA_GV01_rvh1-10u-19599	RV_10,091.11c tasya hotā bhavasi yāsi dūtyam upa brūṣe yajasy adhvarīyasi //	tasya hotā bhavasi yāsi dūtyam upa brūṣe yajasi adhvarīyasi 
SA_GV01_rvh1-10u-19600	RV_10,091.12a imā asmai matayo vāco asmad āṃ ṛco giraḥ suṣṭutayaḥ sam agmata /	imāḥ asmai matayaḥ vācaḥ asmat ām ṛcaḥ giraḥ suṣṭutayaḥ sam agmata 
SA_GV01_rvh1-10u-19601	RV_10,091.12c vasūyavo vasave jātavedase vṛddhāsu cid vardhano yāsu cākanat //	vasūyavaḥ vasave jātavedase vṛddhāsu cit vardhanaḥ yāsu cākanat 
SA_GV01_rvh1-10u-19602	RV_10,091.13a imām pratnāya suṣṭutiṃ navīyasīṃ voceyam asmā uśate śṛṇotu naḥ /	imām pratnāya suṣṭutim navīyasīm voceyam asmai uśate śṛṇotu naḥ 
SA_GV01_rvh1-10u-19603	RV_10,091.13c bhūyā antarā hṛdy asya nispṛśe jāyeva patya uśatī suvāsāḥ //	bhūyāḥ antarā hṛdi asya nispṛśe jāyā iva patye uśatī su vāsāḥ 
SA_GV01_rvh1-10u-19604	RV_10,091.14a yasminn aśvāsa ṛṣabhāsa ukṣaṇo vaśā meṣā avasṛṣṭāsa āhutāḥ /	yasmin aśvāsaḥ ṛṣabhāsaḥ ukṣaṇaḥ vaśāḥ meṣāḥ avasṛṣṭāsaḥ āhutāḥ 
SA_GV01_rvh1-10u-19605	RV_10,091.14c kīlālape somapṛṣṭhāya vedhase hṛdā matiṃ janaye cārum agnaye //	kīlāla pe soma pṛṣṭhāya vedhase hṛdā matim janaye cārum agnaye 
SA_GV01_rvh1-10u-19606	RV_10,091.15a ahāvy agne havir āsye te srucīva ghṛtaṃ camvīva somaḥ /	ahāvi agne haviḥ āsye te sruci iva ghṛtam camvi iva somaḥ 
SA_GV01_rvh1-10u-19607	RV_10,091.15c vājasaniṃ rayim asme suvīram praśastaṃ dhehi yaśasam bṛhantam //	vāja sanim rayim asme su vīram praśastam dhehi yaśasam bṛhantam 
SA_GV01_rvh1-10u-19608	RV_10,092.01a yajñasya vo rathyaṃ viśpatiṃ viśāṃ hotāram aktor atithiṃ vibhāvasum /	yajñasya vaḥ rathyam viśpatim viśām hotāram aktoḥ atithim vibhāvasum 
SA_GV01_rvh1-10u-19609	RV_10,092.01c śocañ chuṣkāsu hariṇīṣu jarbhurad vṛṣā ketur yajato dyām aśāyata //	śocam śuṣkāsu hariṇīṣu jarbhurat vṛṣā ketuḥ yajataḥ dyām aśāyata 
SA_GV01_rvh1-10u-19610	RV_10,092.02a imam añjaspām ubhaye akṛṇvata dharmāṇam agniṃ vidathasya sādhanam /	imam añjaspām ubhaye akṛṇvata dharmāṇam agnim vidathasya sādhanam 
SA_GV01_rvh1-10u-19611	RV_10,092.02c aktuṃ na yahvam uṣasaḥ purohitaṃ tanūnapātam aruṣasya niṃsate //	aktum na yahvam uṣasaḥ purohitam tanū napātam aruṣasya niṃsate 
SA_GV01_rvh1-10u-19612	RV_10,092.03a baḷ asya nīthā vi paṇeś ca manmahe vayā asya prahutā āsur attave /	baṭ asya nīthā vi paṇeḥ ca manmahe vayāḥ asya prahutāḥ āsuḥ attave 
SA_GV01_rvh1-10u-19613	RV_10,092.03c yadā ghorāso amṛtatvam āśatād ij janasya daivyasya carkiran //	yadā ghorāsaḥ amṛta tvam āśata āt id janasya daivyasya carkiran 
SA_GV01_rvh1-10u-19614	RV_10,092.04a ṛtasya hi prasitir dyaur uru vyaco namo mahy aramatiḥ panīyasī /	ṛtasya hi prasitiḥ dyauḥ uru vyacaḥ namaḥ mahī aramatiḥ panīyasī 
SA_GV01_rvh1-10u-19615	RV_10,092.04c indro mitro varuṇaḥ saṃ cikitrire 'tho bhagaḥ savitā pūtadakṣasaḥ //	indraḥ mitraḥ varuṇaḥ sam cikitrire thaḥ bhagaḥ savitā pūta dakṣasaḥ 
SA_GV01_rvh1-10u-19616	RV_10,092.05a pra rudreṇa yayinā yanti sindhavas tiro mahīm aramatiṃ dadhanvire /	pra rudreṇa yayinā yanti sindhavaḥ tiras mahīm aramatim dadhanvire 
SA_GV01_rvh1-10u-19617	RV_10,092.05c yebhiḥ parijmā pariyann uru jrayo vi roruvaj jaṭhare viśvam ukṣate //	yebhiḥ parijmā pariyan uru jrayaḥ vi roruvat jaṭhare viśvam ukṣate 
SA_GV01_rvh1-10u-19618	RV_10,092.06a krāṇā rudrā maruto viśvakṛṣṭayo divaḥ śyenāso asurasya nīḷayaḥ /	krāṇāḥ rudrāḥ marutaḥ viśvakṛṣṭayaḥ divaḥ śyenāsaḥ asurasya nīḷayaḥ 
SA_GV01_rvh1-10u-19619	RV_10,092.06c tebhiś caṣṭe varuṇo mitro aryamendro devebhir arvaśebhir arvaśaḥ //	tebhiḥ caṣṭe varuṇaḥ mitraḥ aryamā indraḥ devebhiḥ arvaśebhiḥ arvaśaḥ 
SA_GV01_rvh1-10u-19620	RV_10,092.07a indre bhujaṃ śaśamānāsa āśata sūro dṛśīke vṛṣaṇaś ca pauṃsye /	indre bhujam śaśamānāsaḥ āśata sūraḥ dṛśīke vṛṣaṇaḥ ca pauṃsye 
SA_GV01_rvh1-10u-19621	RV_10,092.07c pra ye nv asyārhaṇā tatakṣire yujaṃ vajraṃ nṛṣadaneṣu kāravaḥ //	pra ye nu asya arhaṇā tatakṣire yujam vajram nṛṣadaneṣu kāravaḥ 
SA_GV01_rvh1-10u-19622	RV_10,092.08a sūraś cid ā harito asya rīramad indrād ā kaś cid bhayate tavīyasaḥ /	sūraḥ cit ā haritaḥ asya rīramat indrāt ā kaḥ cit bhayate tavīyasaḥ 
SA_GV01_rvh1-10u-19623	RV_10,092.08c bhīmasya vṛṣṇo jaṭharād abhiśvaso dive-dive sahuri stann abādhitaḥ //	bhīmasya vṛṣṇaḥ jaṭharāt dive dive sahuri stan a bādhitaḥ 
SA_GV01_rvh1-10u-19624	RV_10,092.09a stomaṃ vo adya rudrāya śikvase kṣayadvīrāya namasā didiṣṭana /	stomam vaḥ adya rudrāya śikvase kṣayadvīrāya namasā didiṣṭana 
SA_GV01_rvh1-10u-19625	RV_10,092.09c yebhiḥ śivaḥ svavāṃ evayāvabhir divaḥ siṣakti svayaśā nikāmabhiḥ //	yebhiḥ śivaḥ svavān eva yāvabhiḥ divaḥ siṣakti sva yaśāḥ nikāmabhiḥ 
SA_GV01_rvh1-10u-19626	RV_10,092.10a te hi prajāyā abharanta vi śravo bṛhaspatir vṛṣabhaḥ somajāmayaḥ /	te hi prajāyai abharanta vi śravaḥ bṛhaspatiḥ vṛṣabhaḥ soma jāmayaḥ 
SA_GV01_rvh1-10u-19627	RV_10,092.10c yajñair atharvā prathamo vi dhārayad devā dakṣair bhṛgavaḥ saṃ cikitrire //	yajñaiḥ atharvā prathamaḥ vi dhārayat devāḥ dakṣaiḥ bhṛgavaḥ sam cikitrire 
SA_GV01_rvh1-10u-19628	RV_10,092.11a te hi dyāvāpṛthivī bhūriretasā narāśaṃsaś caturaṅgo yamo 'ditiḥ /	te hi dyāvāpṛthivī bhūri retasā narāśaṃsaḥ catur aṅgaḥ yamaḥ ditiḥ 
SA_GV01_rvh1-10u-19629	RV_10,092.11c devas tvaṣṭā draviṇodā ṛbhukṣaṇaḥ pra rodasī maruto viṣṇur arhire //	devaḥ tvaṣṭā draviṇaḥ dāḥ ṛbhukṣaṇaḥ pra rodasī marutaḥ viṣṇuḥ arhire 
SA_GV01_rvh1-10u-19630	RV_10,092.12a uta sya na uśijām urviyā kavir ahiḥ śṛṇotu budhnyo havīmani /	uta sya naḥ uśijām urviyā kaviḥ ahiḥ śṛṇotu budhnyaḥ havīmani 
SA_GV01_rvh1-10u-19631	RV_10,092.12c sūryāmāsā vicarantā divikṣitā dhiyā śamīnahuṣī asya bodhatam //	sūryāmāsā vicarantā divikṣitā dhiyā śamī nahuṣī asya bodhatam 
SA_GV01_rvh1-10u-19632	RV_10,092.13a pra naḥ pūṣā carathaṃ viśvadevyo 'pāṃ napād avatu vāyur iṣṭaye /	pra naḥ pūṣā caratham viśvadevyā u pām napāt avatu vāyuḥ iṣṭaye 
SA_GV01_rvh1-10u-19633	RV_10,092.13c ātmānaṃ vasyo abhi vātam arcata tad aśvinā suhavā yāmani śrutam //	ātmānam vasyaḥ abhi vātam arcata tat aśvinā su havā yāmani śrutam 
SA_GV01_rvh1-10u-19634	RV_10,092.14a viśām āsām abhayānām adhikṣitaṃ gīrbhir u svayaśasaṃ gṛṇīmasi /	viśām āsām abhayānām adhikṣitam gīrbhiḥ u sva yaśasam gṛṇīmasi 
SA_GV01_rvh1-10u-19635	RV_10,092.14c gnābhir viśvābhir aditim anarvaṇam aktor yuvānaṃ nṛmaṇā adhā patim //	gnābhiḥ viśvābhiḥ aditim anarvaṇam aktoḥ yuvānam nṛmaṇāḥ adhā patim 
SA_GV01_rvh1-10u-19636	RV_10,092.15a rebhad atra januṣā pūrvo aṅgirā grāvāṇa ūrdhvā abhi cakṣur adhvaram /	rebhat atra januṣā pūrvaḥ aṅgirāḥ grāvāṇaḥ ūrdhvāḥ abhi cakṣuḥ adhvaram 
SA_GV01_rvh1-10u-19637	RV_10,092.15c yebhir vihāyā abhavad vicakṣaṇaḥ pāthaḥ sumekaṃ svadhitir vananvati //	yebhiḥ vihāyāḥ abhavat vicakṣaṇaḥ pāthaḥ sumekam svadhitiḥ vananvati 
SA_GV01_rvh1-10u-19638	RV_10,093.01a mahi dyāvāpṛthivī bhūtam urvī nārī yahvī na rodasī sadaṃ naḥ /	mahi dyāvāpṛthivī bhūtam urvī nārī yahvī na rodasī sadam naḥ 
SA_GV01_rvh1-10u-19639	RV_10,093.01c tebhir naḥ pātaṃ sahyasa ebhir naḥ pātaṃ śūṣaṇi //	tebhiḥ naḥ pātam sahyasaḥ ebhiḥ naḥ pātam śūṣaṇi 
SA_GV01_rvh1-10u-19640	RV_10,093.02a yajñe-yajñe sa martyo devān saparyati /	yajñeyajñe sa martyaḥ devān saparyati 
SA_GV01_rvh1-10u-19641	RV_10,093.02c yaḥ sumnair dīrghaśruttama āvivāsaty enān //	yaḥ sumnaiḥ dīrghaśruttamaḥ āvivāsati enān 
SA_GV01_rvh1-10u-19642	RV_10,093.03a viśveṣām irajyavo devānāṃ vār mahaḥ /	viśveṣām irajyavaḥ devānām vār mahaḥ 
SA_GV01_rvh1-10u-19643	RV_10,093.03c viśve hi viśvamahaso viśve yajñeṣu yajñiyāḥ //	viśve hi viśva mahasaḥ viśve yajñeṣu yajñiyāḥ 
SA_GV01_rvh1-10u-19644	RV_10,093.04a te ghā rājāno amṛtasya mandrā aryamā mitro varuṇaḥ parijmā /	te gha rājānaḥ amṛtasya mandrāḥ aryamā mitraḥ varuṇaḥ parijmā 
SA_GV01_rvh1-10u-19645	RV_10,093.04c kad rudro nṛṇāṃ stuto marutaḥ pūṣaṇo bhagaḥ //	kad rudraḥ nṛṇām stutaḥ marutaḥ pūṣaṇaḥ bhagaḥ 
SA_GV01_rvh1-10u-19646	RV_10,093.05a uta no naktam apāṃ vṛṣaṇvasū sūryāmāsā sadanāya sadhanyā /	uta naḥ naktam apām vṛṣaṇvasū sūryāmāsā sadanāya sa dhanyā 
SA_GV01_rvh1-10u-19647	RV_10,093.05c sacā yat sādy eṣām ahir budhneṣu budhnyaḥ //	sacā yat sādi eṣām ahiḥ budhneṣu budhnyaḥ 
SA_GV01_rvh1-10u-19648	RV_10,093.06a uta no devāv aśvinā śubhas patī dhāmabhir mitrāvaruṇā uruṣyatām /	uta naḥ devau aśvinā śubhaḥ patī dhāmabhiḥ mitrāvaruṇau uruṣyatām 
SA_GV01_rvh1-10u-19649	RV_10,093.06c mahaḥ sa rāya eṣate 'ti dhanveva duritā //	mahaḥ sa rāyaḥ eṣate ti dhanva iva duritā 
SA_GV01_rvh1-10u-19650	RV_10,093.07a uta no rudrā cin mṛḷatām aśvinā viśve devāso rathaspatir bhagaḥ /	uta naḥ rudrā cit mṛḍatām aśvinā viśve devāsaḥ rathaspatiḥ bhagaḥ 
SA_GV01_rvh1-10u-19651	RV_10,093.07c ṛbhur vāja ṛbhukṣaṇaḥ parijmā viśvavedasaḥ //	ṛbhuḥ vājaḥ ṛbhukṣaṇaḥ parijmā viśva vedasaḥ 
SA_GV01_rvh1-10u-19652	RV_10,093.08a ṛbhur ṛbhukṣā ṛbhur vidhato mada ā te harī jūjuvānasya vājinā /	ṛbhuḥ ṛbhukṣāḥ ṛbhuḥ vidhataḥ madaḥ ā te harī jūjuvānasya vājinā 
SA_GV01_rvh1-10u-19653	RV_10,093.08c duṣṭaraṃ yasya sāma cid ṛdhag yajño na mānuṣaḥ //	duṣṭaram yasya sāma cit ṛdhak yajñaḥ na mānuṣaḥ 
SA_GV01_rvh1-10u-19654	RV_10,093.09a kṛdhī no ahrayo deva savitaḥ sa ca stuṣe maghonām /	kṛdhī naḥ ahrayaḥ deva savitar sa ca stuṣe maghonām 
SA_GV01_rvh1-10u-19655	RV_10,093.09c saho na indro vahnibhir ny eṣāṃ carṣaṇīnāṃ cakraṃ raśmiṃ na yoyuve //	saha u naḥ indraḥ vahnibhiḥ ni eṣām carṣaṇīnām cakram raśmim na yoyuve 
SA_GV01_rvh1-10u-19656	RV_10,093.10a aiṣu dyāvāpṛthivī dhātam mahad asme vīreṣu viśvacarṣaṇi śravaḥ /	ā eṣu dyāvāpṛthivī dhātam mahat asme vīreṣu viśvacarṣaṇi śravaḥ 
SA_GV01_rvh1-10u-19657	RV_10,093.10c pṛkṣaṃ vājasya sātaye pṛkṣaṃ rāyota turvaṇe //	pṛkṣam vājasya sātaye pṛkṣam rāyā uta turvaṇe 
SA_GV01_rvh1-10u-19658	RV_10,093.11a etaṃ śaṃsam indrāsmayuṣ ṭvaṃ kūcit santaṃ sahasāvann abhiṣṭaye /	etam śaṃsam indra asmayuḥ tvam kūcid santam sahasāvan abhiṣṭaye 
SA_GV01_rvh1-10u-19659	RV_10,093.11c sadā pāhy abhiṣṭaye medatāṃ vedatā vaso //	sadā pāhi abhiṣṭaye medatām vedatā vaso 
SA_GV01_rvh1-10u-19660	RV_10,093.12a etam me stomaṃ tanā na sūrye dyutadyāmānaṃ vāvṛdhanta nṛṇām /	etam me stomam tanā na sūrye dyutat yāmānam vāvṛdhanta nṛṇām 
SA_GV01_rvh1-10u-19661	RV_10,093.12c saṃvananaṃ nāśvyaṃ taṣṭevānapacyutam //	saṃvananam na aśvyam taṣṭā iva an apacyutam 
SA_GV01_rvh1-10u-19662	RV_10,093.13a vāvarta yeṣāṃ rāyā yuktaiṣāṃ hiraṇyayī /	vāvarta yeṣām rāyā yuktā eṣām hiraṇyayī 
SA_GV01_rvh1-10u-19663	RV_10,093.13c nemadhitā na pauṃsyā vṛtheva viṣṭāntā //	nemadhitā na pauṃsyā vṛthā iva viṣṭa antā 
SA_GV01_rvh1-10u-19664	RV_10,093.14a pra tad duḥśīme pṛthavāne vene pra rāme vocam asure maghavatsu /	pra tat duḥśīme pṛthavāne vene pra rāme vocam asure maghavatsu 
SA_GV01_rvh1-10u-19665	RV_10,093.14c ye yuktvāya pañca śatāsmayu pathā viśrāvy eṣām //	ye yuktvāya pañca śatā asmayu pathā viśrāvi eṣām 
SA_GV01_rvh1-10u-19666	RV_10,093.15a adhīn nv atra saptatiṃ ca sapta ca /	adhi id nu atra saptatim ca sapta ca 
SA_GV01_rvh1-10u-19667	RV_10,093.15b sadyo didiṣṭa tānvaḥ sadyo didiṣṭa pārthyaḥ sadyo didiṣṭa māyavaḥ //	sadyas didiṣṭa tānvaḥ sadyas didiṣṭa pārthyaḥ sadyas didiṣṭa māyavaḥ 
SA_GV01_rvh1-10u-19668	RV_10,094.01a praite vadantu pra vayaṃ vadāma grāvabhyo vācaṃ vadatā vadadbhyaḥ /	pra ete vadantu pra vayam vadāma grāvabhyaḥ vācam vadata vadadbhyaḥ 
SA_GV01_rvh1-10u-19669	RV_10,094.01c yad adrayaḥ parvatāḥ sākam āśavaḥ ślokaṃ ghoṣam bharathendrāya sominaḥ //	yat adrayaḥ parvatāḥ sākam āśavaḥ ślokam ghoṣam bharatha indrāya sominaḥ 
SA_GV01_rvh1-10u-19670	RV_10,094.02a ete vadanti śatavat sahasravad abhi krandanti haritebhir āsabhiḥ /	ete vadanti śatavat sahasravat abhi krandanti haritebhiḥ āsabhiḥ 
SA_GV01_rvh1-10u-19671	RV_10,094.02c viṣṭvī grāvāṇaḥ sukṛtaḥ sukṛtyayā hotuś cit pūrve haviradyam āśata //	viṣṭvī grāvāṇaḥ su kṛtaḥ su kṛtyayā hotuḥ cit pūrve haviḥ adyam āśata 
SA_GV01_rvh1-10u-19672	RV_10,094.03a ete vadanty avidann anā madhu ny ūṅkhayante adhi pakva āmiṣi /	ete vadanti avidan anā madhu ni ūṅkhayante adhi pakve āmiṣi 
SA_GV01_rvh1-10u-19673	RV_10,094.03c vṛkṣasya śākhām aruṇasya bapsatas te sūbharvā vṛṣabhāḥ prem arāviṣuḥ //	vṛkṣasya śākhām aruṇasya bapsataḥ te sūbharvāḥ vṛṣabhāḥ pra īm arāviṣuḥ 
SA_GV01_rvh1-10u-19674	RV_10,094.04a bṛhad vadanti madireṇa mandinendraṃ krośanto 'vidann anā madhu /	bṛhat vadanti madireṇa mandinā indram krośantaḥ vidan anā madhu 
SA_GV01_rvh1-10u-19675	RV_10,094.04c saṃrabhyā dhīrāḥ svasṛbhir anartiṣur āghoṣayantaḥ pṛthivīm upabdibhiḥ //	saṃrabhyā dhīrāḥ svasṛbhiḥ anartiṣuḥ āghoṣayantaḥ pṛthivīm upabdibhiḥ 
SA_GV01_rvh1-10u-19676	RV_10,094.05a suparṇā vācam akratopa dyavy ākhare kṛṣṇā iṣirā anartiṣuḥ /	suparṇāḥ vācam akrata upa dyavi ākhare kṛṣṇāḥ iṣirāḥ anartiṣuḥ 
SA_GV01_rvh1-10u-19677	RV_10,094.05c nyaṅ ni yanty uparasya niṣkṛtam purū reto dadhire sūryaśvitaḥ //	nyak ni yanti uparasya niṣkṛtam purū retaḥ dadhire sūryaśvitaḥ 
SA_GV01_rvh1-10u-19678	RV_10,094.06a ugrā iva pravahantaḥ samāyamuḥ sākaṃ yuktā vṛṣaṇo bibhrato dhuraḥ /	ugrāḥ iva pravahantaḥ samāyamuḥ sākam yuktāḥ vṛṣaṇaḥ bibhrataḥ dhuraḥ 
SA_GV01_rvh1-10u-19679	RV_10,094.06c yac chvasanto jagrasānā arāviṣuḥ śṛṇva eṣām prothatho arvatām iva //	yat śvasantaḥ jagrasānāḥ arāviṣuḥ śṛṇve eṣām prothathaḥ arvatām iva 
SA_GV01_rvh1-10u-19680	RV_10,094.07a daśāvanibhyo daśakakṣyebhyo daśayoktrebhyo daśayojanebhyaḥ /	daśa avanibhyaḥ daśa kakṣyebhyaḥ daśa yoktrebhyaḥ daśa yojanebhyaḥ 
SA_GV01_rvh1-10u-19681	RV_10,094.07c daśābhīśubhyo arcatājarebhyo daśa dhuro daśa yuktā vahadbhyaḥ //	daśa abhīśubhyaḥ arcata ajarebhyaḥ daśa dhuraḥ daśa yuktāḥ vahadbhyaḥ 
SA_GV01_rvh1-10u-19682	RV_10,094.08a te adrayo daśayantrāsa āśavas teṣām ādhānam pary eti haryatam /	te adrayaḥ daśa yantrāsaḥ āśavaḥ teṣām ādhānam pari eti haryatam 
SA_GV01_rvh1-10u-19683	RV_10,094.08c ta ū sutasya somyasyāndhaso 'ṃśoḥ pīyūṣam prathamasya bhejire //	te ū sutasya somyasya andhasaḥ oṃśoḥ pīyūṣam prathamasya bhejire 
SA_GV01_rvh1-10u-19684	RV_10,094.09a te somādo harī indrasya niṃsate 'ṃśuṃ duhanto adhy āsate gavi /	te somādaḥ harī indrasya niṃsate ṃśum duhantaḥ adhi āsate gavi 
SA_GV01_rvh1-10u-19685	RV_10,094.09c tebhir dugdham papivān somyam madhv indro vardhate prathate vṛṣāyate //	tebhiḥ dugdham papivān somyam madhu indraḥ vardhate prathate vṛṣāyate 
SA_GV01_rvh1-10u-19686	RV_10,094.10a vṛṣā vo aṃśur na kilā riṣāthaneḷāvantaḥ sadam it sthanāśitāḥ /	vṛṣā vaḥ aṃśuḥ na kilā riṣāthana iḷāvantaḥ sadam id sthana āśitāḥ 
SA_GV01_rvh1-10u-19687	RV_10,094.10c raivatyeva mahasā cārava sthana yasya grāvāṇo ajuṣadhvam adhvaram //	raivatyā iva mahasā cāravaḥ sthana yasya grāvāṇaḥ ajuṣadhvam adhvaram 
SA_GV01_rvh1-10u-19688	RV_10,094.11a tṛdilā atṛdilāso adrayo 'śramaṇā aśṛthitā amṛtyavaḥ /	tṛdilāḥ atṛdilāsaḥ adrayaḥ śramaṇāḥ aśṛthitāḥ amṛtyavaḥ 
SA_GV01_rvh1-10u-19689	RV_10,094.11c anāturā ajarā sthāmaviṣṇavaḥ supīvaso atṛṣitā atṛṣṇajaḥ //	anāturāḥ ajarāḥ stha a maviṣṇavaḥ su pīvasaḥ atṛṣitāḥ atṛṣṇajaḥ 
SA_GV01_rvh1-10u-19690	RV_10,094.12a dhruvā eva vaḥ pitaro yuge-yuge kṣemakāmāsaḥ sadaso na yuñjate /	dhruvāḥ eva vaḥ pitaraḥ yuge yuge kṣema kāmāsaḥ sadasaḥ na yuñjate 
SA_GV01_rvh1-10u-19691	RV_10,094.12c ajuryāso hariṣāco haridrava ā dyāṃ raveṇa pṛthivīm aśuśravuḥ //	ajuryāsaḥ haridravaḥ ā dyām raveṇa pṛthivīm aśuśravuḥ 
SA_GV01_rvh1-10u-19692	RV_10,094.13a tad id vadanty adrayo vimocane yāmann añjaspā iva ghed upabdibhiḥ /	tat id vadanti adrayaḥ vimocane yāman añjaspāḥ iva gha id upabdibhiḥ 
SA_GV01_rvh1-10u-19693	RV_10,094.13c vapanto bījam iva dhānyākṛtaḥ pṛñcanti somaṃ na minanti bapsataḥ //	vapantaḥ bījam iva dhānyākṛtaḥ pṛñcanti somam na minanti bapsataḥ 
SA_GV01_rvh1-10u-19694	RV_10,094.14a sute adhvare adhi vācam akratā krīḷayo na mātaraṃ tudantaḥ /	sute adhvare adhi vācam akratā krīḍayaḥ na mātaram tudantaḥ 
SA_GV01_rvh1-10u-19695	RV_10,094.14c vi ṣū muñcā suṣuvuṣo manīṣāṃ vi vartantām adrayaś cāyamānāḥ //	vi su muñca suṣuvuṣaḥ manīṣām vi vartantām adrayaḥ cāyamānāḥ 
SA_GV01_rvh1-10u-19696	RV_10,095.01a haye jāye manasā tiṣṭha ghore vacāṃsi miśrā kṛṇavāvahai nu /	haye jāye manasā tiṣṭha ghore vacāṃsi miśrā kṛṇavāvahai nu 
SA_GV01_rvh1-10u-19697	RV_10,095.01c na nau mantrā anuditāsa ete mayas karan paratare canāhan //	na nau mantrāḥ anuditāsaḥ ete mayaḥ karan paratare ca na ahan 
SA_GV01_rvh1-10u-19698	RV_10,095.02a kim etā vācā kṛṇavā tavāham prākramiṣam uṣasām agriyeva /	kim etā vācā kṛṇavā tava aham prākramiṣam uṣasām agriyā iva 
SA_GV01_rvh1-10u-19699	RV_10,095.02c purūravaḥ punar astam parehi durāpanā vāta ivāham asmi //	purūravaḥ punar astam parehi durāpanā vātaḥ iva aham asmi 
SA_GV01_rvh1-10u-19700	RV_10,095.03a iṣur na śriya iṣudher asanā goṣāḥ śatasā na raṃhiḥ /	iṣuḥ na śriyaḥ iṣudheḥ asanā goṣāḥ śata sāḥ na raṃhiḥ 
SA_GV01_rvh1-10u-19701	RV_10,095.03c avīre kratau vi davidyutan norā na māyuṃ citayanta dhunayaḥ //	avīre kratau vi davidyutan na urāḥ na māyum citayanta dhunayaḥ 
SA_GV01_rvh1-10u-19702	RV_10,095.04a sā vasu dadhatī śvaśurāya vaya uṣo yadi vaṣṭy antigṛhāt /	sā vasu dadhatī śvaśurāya vayaḥ uṣaḥ yadi vaṣṭi antigṛhāt 
SA_GV01_rvh1-10u-19703	RV_10,095.04c astaṃ nanakṣe yasmiñ cākan divā naktaṃ śnathitā vaitasena //	astam nanakṣe yasmin cākan divā naktam śnathitā vaitasena 
SA_GV01_rvh1-10u-19704	RV_10,095.05a triḥ sma māhnaḥ śnathayo vaitasenota sma me 'vyatyai pṛṇāsi /	tris sma mā ahnaḥ śnathayaḥ vaitasena uta sma me vyatyai pṛṇāsi 
SA_GV01_rvh1-10u-19705	RV_10,095.05c purūravo 'nu te ketam āyaṃ rājā me vīra tanvas tad āsīḥ //	purūravaḥ nu te ketam āyam rājā me vīra tanvaḥ tat āsīḥ 
SA_GV01_rvh1-10u-19706	RV_10,095.06a yā sujūrṇiḥ śreṇiḥ sumnaāpir hradecakṣur na granthinī caraṇyuḥ /	yā sujūrṇiḥ śreṇiḥ sumnaāpiḥ hradecakṣuḥ na granthinī caraṇyuḥ 
SA_GV01_rvh1-10u-19707	RV_10,095.06c tā añjayo 'ruṇayo na sasruḥ śriye gāvo na dhenavo 'navanta //	tāḥ añjayaḥ ruṇayaḥ na sasruḥ śriye gāvaḥ na dhenavaḥ navanta 
SA_GV01_rvh1-10u-19708	RV_10,095.07a sam asmiñ jāyamāna āsata gnā utem avardhan nadyaḥ svagūrtāḥ /	sam asmin jāyamāne āsata gnāḥ uta īm avardhan nadyaḥ sva gūrtāḥ 
SA_GV01_rvh1-10u-19709	RV_10,095.07c mahe yat tvā purūravo raṇāyāvardhayan dasyuhatyāya devāḥ //	mahe yat tvā purūravaḥ raṇāya avardhayan dasyu hatyāya devāḥ 
SA_GV01_rvh1-10u-19710	RV_10,095.08a sacā yad āsu jahatīṣv atkam amānuṣīṣu mānuṣo niṣeve /	sacā yat āsu jahatīṣu atkam amānuṣīṣu mānuṣaḥ niṣeve 
SA_GV01_rvh1-10u-19711	RV_10,095.08c apa sma mat tarasantī na bhujyus tā atrasan rathaspṛśo nāśvāḥ //	apa sma mat tarasantī na bhujyuḥ tāḥ atrasan ratha spṛśaḥ na aśvāḥ 
SA_GV01_rvh1-10u-19712	RV_10,095.09a yad āsu marto amṛtāsu nispṛk saṃ kṣoṇībhiḥ kratubhir na pṛṅkte /	yat āsu martaḥ amṛtāsu nispṛś sam kṣoṇībhiḥ kratubhiḥ na pṛṅkte 
SA_GV01_rvh1-10u-19713	RV_10,095.09c tā ātayo na tanvaḥ śumbhata svā aśvāso na krīḷayo dandaśānāḥ //	tāḥ ātayaḥ na tanvaḥ śumbhata svāḥ aśvāsaḥ na krīḍayaḥ dandaśānāḥ 
SA_GV01_rvh1-10u-19714	RV_10,095.10a vidyun na yā patantī davidyod bharantī me apyā kāmyāni /	vidyut na yā patantī davidyot bharantī me apyā kāmyāni 
SA_GV01_rvh1-10u-19715	RV_10,095.10c janiṣṭo apo naryaḥ sujātaḥ prorvaśī tirata dīrgham āyuḥ //	janiṣṭa u apaḥ naryaḥ su jātaḥ pra urvaśī tirata dīrgham āyuḥ 
SA_GV01_rvh1-10u-19716	RV_10,095.11a jajñiṣa itthā gopīthyāya hi dadhātha tat purūravo ma ojaḥ /	jajñiṣe itthā gopīthyāya hi tat purūravaḥ me ojaḥ 
SA_GV01_rvh1-10u-19717	RV_10,095.11c aśāsaṃ tvā viduṣī sasminn ahan na ma āśṛṇoḥ kim abhug vadāsi //	aśāsam tvā viduṣī ahan na me āśṛṇoḥ kim abhuj vadāsi 
SA_GV01_rvh1-10u-19718	RV_10,095.12a kadā sūnuḥ pitaraṃ jāta icchāc cakran nāśru vartayad vijānan /	kadā sūnuḥ pitaram jātaḥ icchāt na aśru vartayat vijānan 
SA_GV01_rvh1-10u-19719	RV_10,095.12c ko dampatī samanasā vi yūyod adha yad agniḥ śvaśureṣu dīdayat //	kaḥ dampatī samanasā vi adha yat agniḥ śvaśureṣu dīdayat 
SA_GV01_rvh1-10u-19720	RV_10,095.13a prati bravāṇi vartayate aśru cakran na krandad ādhye śivāyai /	prati bravāṇi vartayate aśru na krandat śivāyai 
SA_GV01_rvh1-10u-19721	RV_10,095.13c pra tat te hinavā yat te asme parehy astaṃ nahi mūra māpaḥ //	pra tat te hinavā yat te asme parehi astam nahi mūra mā āpaḥ 
SA_GV01_rvh1-10u-19722	RV_10,095.14a sudevo adya prapated anāvṛt parāvatam paramāṃ gantavā u /	sudevaḥ adya prapatet anāvṛt parāvatam paramām gantavai u 
SA_GV01_rvh1-10u-19723	RV_10,095.14c adhā śayīta nirṛter upasthe 'dhainaṃ vṛkā rabhasāso adyuḥ //	adhā śayīta nirṛteḥ upasthe dhā enam vṛkāḥ rabhasāsaḥ adyuḥ 
SA_GV01_rvh1-10u-19724	RV_10,095.15a purūravo mā mṛthā mā pra papto mā tvā vṛkāso aśivāsa u kṣan /	purūravaḥ mā mṛthāḥ mā pra paptaḥ mā tvā vṛkāsaḥ aśivāsaḥ u kṣan 
SA_GV01_rvh1-10u-19725	RV_10,095.15c na vai straiṇāni sakhyāni santi sālāvṛkāṇāṃ hṛdayāny etā //	na vai straiṇāni sakhyāni santi sālāvṛkāṇām hṛdayāni etā 
SA_GV01_rvh1-10u-19726	RV_10,095.16a yad virūpācaram martyeṣv avasaṃ rātrīḥ śaradaś catasraḥ /	yat virūpā acaram martyeṣu avasam rātrīḥ śaradaḥ catasraḥ 
SA_GV01_rvh1-10u-19727	RV_10,095.16c ghṛtasya stokaṃ sakṛd ahna āśnāṃ tād evedaṃ tātṛpāṇā carāmi //	ghṛtasya stokam sakṛt ahnaḥ āśnām eva idam tātṛpāṇā carāmi 
SA_GV01_rvh1-10u-19728	RV_10,095.17a antarikṣaprāṃ rajaso vimānīm upa śikṣāmy urvaśīṃ vasiṣṭhaḥ /	antarikṣa prām rajasaḥ vimānīm upa śikṣāmi urvaśīm vasiṣṭhaḥ 
SA_GV01_rvh1-10u-19729	RV_10,095.17c upa tvā rātiḥ sukṛtasya tiṣṭhān ni vartasva hṛdayaṃ tapyate me //	upa tvā rātiḥ sukṛtasya tiṣṭhāt ni vartasva hṛdayam tapyate me 
SA_GV01_rvh1-10u-19730	RV_10,095.18a iti tvā devā ima āhur aiḷa yathem etad bhavasi mṛtyubandhuḥ /	iti tvā devāḥ ime āhuḥ aiḷa yathā īm etat bhavasi mṛtyu bandhuḥ 
SA_GV01_rvh1-10u-19731	RV_10,095.18c prajā te devān haviṣā yajāti svarga u tvam api mādayāse //	prajā te devān haviṣā yajāti svarge u tvam api mādayāse 
SA_GV01_rvh1-10u-19732	RV_10,096.01a pra te mahe vidathe śaṃsiṣaṃ harī pra te vanve vanuṣo haryatam madam /	pra te mahe vidathe śaṃsiṣam harī pra te vanve vanuṣaḥ haryatam madam 
SA_GV01_rvh1-10u-19733	RV_10,096.01c ghṛtaṃ na yo haribhiś cāru secata ā tvā viśantu harivarpasaṃ giraḥ //	ghṛtam na yaḥ haribhiḥ cāru secate ā tvā viśantu hari varpasam giraḥ 
SA_GV01_rvh1-10u-19734	RV_10,096.02a hariṃ hi yonim abhi ye samasvaran hinvanto harī divyaṃ yathā sadaḥ /	harim hi yonim abhi ye samasvaran hinvantaḥ harī divyam yathā sadaḥ 
SA_GV01_rvh1-10u-19735	RV_10,096.02c ā yam pṛṇanti haribhir na dhenava indrāya śūṣaṃ harivantam arcata //	ā yam pṛṇanti haribhiḥ na dhenavaḥ indrāya śūṣam harivantam arcata 
SA_GV01_rvh1-10u-19736	RV_10,096.03a so asya vajro harito ya āyaso harir nikāmo harir ā gabhastyoḥ /	saḥ asya vajraḥ haritaḥ yaḥ āyasaḥ hariḥ nikāmaḥ hariḥ ā gabhastyoḥ 
SA_GV01_rvh1-10u-19737	RV_10,096.03c dyumnī suśipro harimanyusāyaka indre ni rūpā haritā mimikṣire //	dyumnī su śipraḥ harimanyusāyakaḥ indre ni rūpā haritā mimikṣire 
SA_GV01_rvh1-10u-19738	RV_10,096.04a divi na ketur adhi dhāyi haryato vivyacad vajro harito na raṃhyā /	divi na ketuḥ adhi dhāyi haryataḥ vivyacat vajraḥ haritaḥ na raṃhyā 
SA_GV01_rvh1-10u-19739	RV_10,096.04c tudad ahiṃ hariśipro ya āyasaḥ sahasraśokā abhavad dharimbharaḥ //	tudat ahim hari śipraḥ yaḥ āyasaḥ sahasraśokāḥ abhavat harimbharaḥ 
SA_GV01_rvh1-10u-19740	RV_10,096.05a tvaṃ-tvam aharyathā upastutaḥ pūrvebhir indra harikeśa yajvabhiḥ /	tvam tvam aharyathāḥ upastutaḥ pūrvebhiḥ indra hari keśa yajvabhiḥ 
SA_GV01_rvh1-10u-19741	RV_10,096.05c tvaṃ haryasi tava viśvam ukthyam asāmi rādho harijāta haryatam //	tvam haryasi tava viśvam ukthyam asāmi rādhaḥ hari jāta haryatam 
SA_GV01_rvh1-10u-19742	RV_10,096.06a tā vajriṇam mandinaṃ stomyam mada indraṃ rathe vahato haryatā harī /	tā vajriṇam mandinam stomyam made indram rathe vahataḥ haryatā harī 
SA_GV01_rvh1-10u-19743	RV_10,096.06c purūṇy asmai savanāni haryata indrāya somā harayo dadhanvire //	purūṇi asmai savanāni haryate indrāya somāḥ harayaḥ dadhanvire 
SA_GV01_rvh1-10u-19744	RV_10,096.07a araṃ kāmāya harayo dadhanvire sthirāya hinvan harayo harī turā /	aram kāmāya harayaḥ dadhanvire sthirāya hinvan harayaḥ harī turā 
SA_GV01_rvh1-10u-19745	RV_10,096.07c arvadbhir yo haribhir joṣam īyate so asya kāmaṃ harivantam ānaśe //	arvadbhiḥ yaḥ haribhiḥ joṣam īyate saḥ asya kāmam harivantam ānaśe 
SA_GV01_rvh1-10u-19746	RV_10,096.08a hariśmaśārur harikeśa āyasas turaspeye yo haripā avardhata /	hari śmaśāruḥ hari keśaḥ āyasaḥ turaspeye yaḥ hari pāḥ avardhata 
SA_GV01_rvh1-10u-19747	RV_10,096.08c arvadbhir yo haribhir vājinīvasur ati viśvā duritā pāriṣad dharī //	arvadbhiḥ yaḥ haribhiḥ vājinīvasuḥ ati viśvā duritā pāriṣat harī 
SA_GV01_rvh1-10u-19748	RV_10,096.09a sruveva yasya hariṇī vipetatuḥ śipre vājāya hariṇī davidhvataḥ /	sruvā iva yasya hariṇī vipetatuḥ śipre vājāya hariṇī davidhvataḥ 
SA_GV01_rvh1-10u-19749	RV_10,096.09c pra yat kṛte camase marmṛjad dharī pītvā madasya haryatasyāndhasaḥ //	pra yat kṛte camase marmṛjat harī pītvā madasya haryatasya andhasaḥ 
SA_GV01_rvh1-10u-19750	RV_10,096.10a uta sma sadma haryatasya pastyor atyo na vājaṃ harivāṃ acikradat /	uta sma sadma haryatasya pastyoḥ atyaḥ na vājam harivān acikradat 
SA_GV01_rvh1-10u-19751	RV_10,096.10c mahī cid dhi dhiṣaṇāharyad ojasā bṛhad vayo dadhiṣe haryataś cid ā //	mahī cit hi dhiṣaṇā a haryat ojasā bṛhat vayaḥ dadhiṣe haryataḥ cit ā 
SA_GV01_rvh1-10u-19752	RV_10,096.11a ā rodasī haryamāṇo mahitvā navyaṃ-navyaṃ haryasi manma nu priyam /	ā rodasī haryamāṇaḥ mahitvā navyam navyam haryasi manma nu priyam 
SA_GV01_rvh1-10u-19753	RV_10,096.11c pra pastyam asura haryataṃ gor āviṣ kṛdhi haraye sūryāya //	pra pastyam asura haryatam goḥ āvis kṛdhi haraye sūryāya 
SA_GV01_rvh1-10u-19754	RV_10,096.12a ā tvā haryantam prayujo janānāṃ rathe vahantu hariśipram indra /	ā tvā haryantam prayujaḥ janānām rathe vahantu hari śipram indra 
SA_GV01_rvh1-10u-19755	RV_10,096.12c pibā yathā pratibhṛtasya madhvo haryan yajñaṃ sadhamāde daśoṇim //	pibāḥ yathā pratibhṛtasya madhvaḥ haryan yajñam sadhamāde daśa ūṇim 
SA_GV01_rvh1-10u-19756	RV_10,096.13a apāḥ pūrveṣāṃ harivaḥ sutānām atho idaṃ savanaṃ kevalaṃ te /	apāḥ pūrveṣām harivas sutānām atha u idam savanam kevalam te 
SA_GV01_rvh1-10u-19757	RV_10,096.13c mamaddhi somam madhumantam indra satrā vṛṣañ jaṭhara ā vṛṣasva //	mamaddhi somam madhumantam indra satrā vṛṣam jaṭhare ā vṛṣasva 
SA_GV01_rvh1-10u-19758	RV_10,097.01a yā oṣadhīḥ pūrvā jātā devebhyas triyugam purā /	yāḥ oṣadhīḥ pūrvāḥ jātāḥ devebhyaḥ tri yugam purā 
SA_GV01_rvh1-10u-19759	RV_10,097.01c manai nu babhrūṇām ahaṃ śataṃ dhāmāni sapta ca //	nu babhrūṇām aham śatam dhāmāni sapta ca 
SA_GV01_rvh1-10u-19760	RV_10,097.02a śataṃ vo amba dhāmāni sahasram uta vo ruhaḥ /	śatam vaḥ amba dhāmāni sahasram uta vaḥ ruhaḥ 
SA_GV01_rvh1-10u-19761	RV_10,097.02c adhā śatakratvo yūyam imam me agadaṃ kṛta //	adha śata kratvaḥ yūyam imam me agadam kṛta 
SA_GV01_rvh1-10u-19762	RV_10,097.03a oṣadhīḥ prati modadhvam puṣpavatīḥ prasūvarīḥ /	oṣadhīḥ prati modadhvam puṣpavatīḥ prasūvarīḥ 
SA_GV01_rvh1-10u-19763	RV_10,097.03c aśvā iva sajitvarīr vīrudhaḥ pārayiṣṇvaḥ //	aśvāḥ iva sa jitvarīḥ vīrudhaḥ pārayiṣṇvaḥ 
SA_GV01_rvh1-10u-19764	RV_10,097.04a oṣadhīr iti mātaras tad vo devīr upa bruve /	oṣadhīḥ iti mātaraḥ tat vaḥ devīḥ upa bruve 
SA_GV01_rvh1-10u-19765	RV_10,097.04c saneyam aśvaṃ gāṃ vāsa ātmānaṃ tava pūruṣa //	saneyam aśvam gām vāsaḥ ātmānam tava pūruṣa 
SA_GV01_rvh1-10u-19766	RV_10,097.05a aśvatthe vo niṣadanam parṇe vo vasatiṣ kṛtā /	aśvatthe vaḥ niṣadanam parṇe vaḥ vasatiḥ kṛtā 
SA_GV01_rvh1-10u-19767	RV_10,097.05c gobhāja it kilāsatha yat sanavatha pūruṣam //	go bhājaḥ id kila asatha yat sanavatha pūruṣam 
SA_GV01_rvh1-10u-19768	RV_10,097.06a yatrauṣadhīḥ samagmata rājānaḥ samitāv iva /	yatra oṣadhīḥ samagmata rājānaḥ samitau iva 
SA_GV01_rvh1-10u-19769	RV_10,097.06c vipraḥ sa ucyate bhiṣag rakṣohāmīvacātanaḥ //	vipraḥ saḥ ucyate bhiṣaj rakṣaḥ hā amīva cātanaḥ 
SA_GV01_rvh1-10u-19770	RV_10,097.07a aśvāvatīṃ somāvatīm ūrjayantīm udojasam /	aśvāvatīm somāvatīm ūrjayantīm udojasam 
SA_GV01_rvh1-10u-19771	RV_10,097.07c āvitsi sarvā oṣadhīr asmā ariṣṭatātaye //	āvitsi sarvāḥ oṣadhīḥ asmai ariṣṭatātaye 
SA_GV01_rvh1-10u-19772	RV_10,097.08a uc chuṣmā oṣadhīnāṃ gāvo goṣṭhād iverate /	ud śuṣmāḥ oṣadhīnām gāvaḥ goṣṭhāt iva īrate 
SA_GV01_rvh1-10u-19773	RV_10,097.08c dhanaṃ saniṣyantīnām ātmānaṃ tava pūruṣa //	dhanam saniṣyantīnām ātmānam tava pūruṣa 
SA_GV01_rvh1-10u-19774	RV_10,097.09a iṣkṛtir nāma vo mātātho yūyaṃ stha niṣkṛtīḥ /	iṣkṛtiḥ nāma vaḥ mātā atha u yūyam stha niṣkṛtīḥ 
SA_GV01_rvh1-10u-19775	RV_10,097.09c sīrāḥ patatriṇī sthana yad āmayati niṣ kṛtha //	sīrāḥ patatriṇīḥ sthana yat āmayati niḥ kṛtha 
SA_GV01_rvh1-10u-19776	RV_10,097.10a ati viśvāḥ pariṣṭhā stena iva vrajam akramuḥ /	ati viśvāḥ pariṣṭhāḥ stenaḥ iva vrajam akramuḥ 
SA_GV01_rvh1-10u-19777	RV_10,097.10c oṣadhīḥ prācucyavur yat kiṃ ca tanvo rapaḥ //	oṣadhīḥ prācucyavuḥ yat kim ca tanvaḥ rapaḥ 
SA_GV01_rvh1-10u-19778	RV_10,097.11a yad imā vājayann aham oṣadhīr hasta ādadhe /	yat imāḥ vājayan aham oṣadhīḥ haste ādadhe 
SA_GV01_rvh1-10u-19779	RV_10,097.11c ātmā yakṣmasya naśyati purā jīvagṛbho yathā //	ātmā yakṣmasya naśyati purā jīva gṛbhaḥ yathā 
SA_GV01_rvh1-10u-19780	RV_10,097.12a yasyauṣadhīḥ prasarpathāṅgam-aṅgam paruṣ-paruḥ /	yasya oṣadhīḥ prasarpatha aṅgam aṅgam paruḥ paruḥ 
SA_GV01_rvh1-10u-19781	RV_10,097.12c tato yakṣmaṃ vi bādhadhva ugro madhyamaśīr iva //	tatas yakṣmam vi bādhadhve ugraḥ madhyamaśīḥ iva 
SA_GV01_rvh1-10u-19782	RV_10,097.13a sākaṃ yakṣma pra pata cāṣeṇa kikidīvinā /	sākam yakṣma pra pata cāṣeṇa kikidīvinā 
SA_GV01_rvh1-10u-19783	RV_10,097.13c sākaṃ vātasya dhrājyā sākaṃ naśya nihākayā //	sākam vātasya dhrājyā sākam naśya nihākayā 
SA_GV01_rvh1-10u-19784	RV_10,097.14a anyā vo anyām avatv anyānyasyā upāvata /	anyā vaḥ anyām avatu anyā anyasyai upāvata 
SA_GV01_rvh1-10u-19785	RV_10,097.14c tāḥ sarvāḥ saṃvidānā idam me prāvatā vacaḥ //	tāḥ sarvāḥ saṃvidānāḥ idam me prāvata vacaḥ 
SA_GV01_rvh1-10u-19786	RV_10,097.15a yāḥ phalinīr yā aphalā apuṣpā yāś ca puṣpiṇīḥ /	yāḥ phalinīḥ yāḥ aphalāḥ apuṣpāḥ yāḥ ca puṣpiṇīḥ 
SA_GV01_rvh1-10u-19787	RV_10,097.15c bṛhaspatiprasūtās tā no muñcantv aṃhasaḥ //	bṛhaspati prasūtāḥ tāḥ naḥ muñcantu aṃhasaḥ 
SA_GV01_rvh1-10u-19788	RV_10,097.16a muñcantu mā śapathyād atho varuṇyād uta /	muñcantu mā śapathyāt atha u varuṇyāt uta 
SA_GV01_rvh1-10u-19789	RV_10,097.16c atho yamasya paḍbīśāt sarvasmād devakilbiṣāt //	atha u yamasya paḍbīśāt sarvasmāt deva kilbiṣāt 
SA_GV01_rvh1-10u-19790	RV_10,097.17a avapatantīr avadan diva oṣadhayas pari /	avapatantīḥ avadan divaḥ oṣadhayaḥ pari 
SA_GV01_rvh1-10u-19791	RV_10,097.17c yaṃ jīvam aśnavāmahai na sa riṣyāti pūruṣaḥ //	yam jīvam aśnavāmahai na sa riṣyāti pūruṣaḥ 
SA_GV01_rvh1-10u-19792	RV_10,097.18a yā oṣadhīḥ somarājñīr bahvīḥ śatavicakṣaṇāḥ /	yāḥ oṣadhīḥ soma rājñīḥ bahvīḥ śata vicakṣaṇāḥ 
SA_GV01_rvh1-10u-19793	RV_10,097.18c tāsāṃ tvam asy uttamāraṃ kāmāya śaṃ hṛde //	tāsām tvam asi uttamā aram kāmāya śam hṛde 
SA_GV01_rvh1-10u-19794	RV_10,097.19a yā oṣadhīḥ somarājñīr viṣṭhitāḥ pṛthivīm anu /	yāḥ oṣadhīḥ soma rājñīḥ viṣṭhitāḥ pṛthivīm anu 
SA_GV01_rvh1-10u-19795	RV_10,097.19c bṛhaspatiprasūtā asyai saṃ datta vīryam //	bṛhaspati prasūtāḥ asyai sam datta vīryam 
SA_GV01_rvh1-10u-19796	RV_10,097.20a mā vo riṣat khanitā yasmai cāhaṃ khanāmi vaḥ /	mā vaḥ riṣat khanitā yasmai ca aham khanāmi vaḥ 
SA_GV01_rvh1-10u-19797	RV_10,097.20c dvipac catuṣpad asmākaṃ sarvam astv anāturam //	dvipad catuṣpad asmākam sarvam astu anāturam 
SA_GV01_rvh1-10u-19798	RV_10,097.21a yāś cedam upaśṛṇvanti yāś ca dūram parāgatāḥ /	yāḥ ca idam upaśṛṇvanti yāḥ ca dūram parāgatāḥ 
SA_GV01_rvh1-10u-19799	RV_10,097.21c sarvāḥ saṃgatya vīrudho 'syai saṃ datta vīryam //	sarvāḥ saṃgatya vīrudhaḥ syai sam datta vīryam 
SA_GV01_rvh1-10u-19800	RV_10,097.22a oṣadhayaḥ saṃ vadante somena saha rājñā /	oṣadhayaḥ sam vadante somena saha rājñā 
SA_GV01_rvh1-10u-19801	RV_10,097.22c yasmai kṛṇoti brāhmaṇas taṃ rājan pārayāmasi //	yasmai kṛṇoti brāhmaṇaḥ tam rājan pārayāmasi 
SA_GV01_rvh1-10u-19802	RV_10,097.23a tvam uttamāsy oṣadhe tava vṛkṣā upastayaḥ /	tvam uttamā asi oṣadhe tava vṛkṣāḥ upastayaḥ 
SA_GV01_rvh1-10u-19803	RV_10,097.23c upastir astu so 'smākaṃ yo asmāṃ abhidāsati //	upastiḥ astu saḥ smākam yaḥ asmām abhidāsati 
SA_GV01_rvh1-10u-19804	RV_10,098.01a bṛhaspate prati me devatām ihi mitro vā yad varuṇo vāsi pūṣā /	bṛhaspate prati me devatām ihi mitraḥ vā yat varuṇaḥ vā asi pūṣā 
SA_GV01_rvh1-10u-19805	RV_10,098.01c ādityair vā yad vasubhir marutvān sa parjanyaṃ śantanave vṛṣāya //	ādityaiḥ vā yat vasubhiḥ marutvān sa parjanyam śantanave vṛṣāya 
SA_GV01_rvh1-10u-19806	RV_10,098.02a ā devo dūto ajiraś cikitvān tvad devāpe abhi mām agacchat /	ā devaḥ dūtaḥ ajiraḥ cikitvān tvat devāpe abhi mām agacchat 
SA_GV01_rvh1-10u-19807	RV_10,098.02c pratīcīnaḥ prati mām ā vavṛtsva dadhāmi te dyumatīṃ vācam āsan //	pratīcīnaḥ prati mām ā vavṛtsva dadhāmi te dyumatīm vācam āsan 
SA_GV01_rvh1-10u-19808	RV_10,098.03a asme dhehi dyumatīṃ vācam āsan bṛhaspate anamīvām iṣirām /	asme dhehi dyumatīm vācam āsan bṛhaspate anamīvām iṣirām 
SA_GV01_rvh1-10u-19809	RV_10,098.03c yayā vṛṣṭiṃ śantanave vanāva divo drapso madhumāṃ ā viveśa //	yayā vṛṣṭim śantanave vanāva divaḥ drapsaḥ madhumān ā viveśa 
SA_GV01_rvh1-10u-19810	RV_10,098.04a ā no drapsā madhumanto viśantv indra dehy adhirathaṃ sahasram /	ā naḥ drapsāḥ madhumantaḥ viśantu indra dehi adhiratham sahasram 
SA_GV01_rvh1-10u-19811	RV_10,098.04c ni ṣīda hotram ṛtuthā yajasva devān devāpe haviṣā saparya //	ni sīda hotram ṛtuthā yajasva devān devāpe haviṣā saparya 
SA_GV01_rvh1-10u-19812	RV_10,098.05a ārṣṭiṣeṇo hotram ṛṣir niṣīdan devāpir devasumatiṃ cikitvān /	ārṣṭiṣeṇaḥ hotram ṛṣiḥ niṣīdan devāpiḥ deva sumatim cikitvān 
SA_GV01_rvh1-10u-19813	RV_10,098.05c sa uttarasmād adharaṃ samudram apo divyā asṛjad varṣyā abhi //	saḥ uttarasmāt adharam samudram apaḥ divyāḥ asṛjat varṣyāḥ abhi 
SA_GV01_rvh1-10u-19814	RV_10,098.06a asmin samudre adhy uttarasminn āpo devebhir nivṛtā atiṣṭhan /	asmin samudre adhi uttarasmin āpaḥ devebhiḥ nivṛtāḥ atiṣṭhan 
SA_GV01_rvh1-10u-19815	RV_10,098.06c tā adravann ārṣṭiṣeṇena sṛṣṭā devāpinā preṣitā mṛkṣiṇīṣu //	tāḥ adravan ārṣṭiṣeṇena sṛṣṭāḥ devāpinā preṣitāḥ mṛkṣiṇīṣu 
SA_GV01_rvh1-10u-19816	RV_10,098.07a yad devāpiḥ śantanave purohito hotrāya vṛtaḥ kṛpayann adīdhet /	yat devāpiḥ śantanave purohitaḥ hotrāya vṛtaḥ kṛpayan adīdhet 
SA_GV01_rvh1-10u-19817	RV_10,098.07c devaśrutaṃ vṛṣṭivaniṃ rarāṇo bṛhaspatir vācam asmā ayacchat //	deva śrutam vṛṣṭi vanim rarāṇaḥ bṛhaspatiḥ vācam asmai ayacchat 
SA_GV01_rvh1-10u-19818	RV_10,098.08a yaṃ tvā devāpiḥ śuśucāno agna ārṣṭiṣeṇo manuṣyaḥ samīdhe /	yam tvā devāpiḥ śuśucānaḥ agne ārṣṭiṣeṇaḥ manuṣyaḥ samīdhe 
SA_GV01_rvh1-10u-19819	RV_10,098.08c viśvebhir devair anumadyamānaḥ pra parjanyam īrayā vṛṣṭimantam //	viśvebhiḥ devaiḥ anumadyamānaḥ pra parjanyam īraya vṛṣṭimantam 
SA_GV01_rvh1-10u-19820	RV_10,098.09a tvām pūrva ṛṣayo gīrbhir āyan tvām adhvareṣu puruhūta viśve /	tvām pūrve ṛṣayaḥ gīrbhiḥ āyan tvām adhvareṣu puruhūta viśve 
SA_GV01_rvh1-10u-19821	RV_10,098.09c sahasrāṇy adhirathāny asme ā no yajñaṃ rohidaśvopa yāhi //	sahasrāṇi adhirathāni asme ā naḥ yajñam rohit aśva upa yāhi 
SA_GV01_rvh1-10u-19822	RV_10,098.10a etāny agne navatir nava tve āhutāny adhirathā sahasrā /	etāni agne navatiḥ nava tve āhutāni adhirathā sahasrā 
SA_GV01_rvh1-10u-19823	RV_10,098.10c tebhir vardhasva tanvaḥ śūra pūrvīr divo no vṛṣṭim iṣito rirīhi //	tebhiḥ vardhasva tanvaḥ śūra pūrvīḥ divaḥ naḥ vṛṣṭim iṣitaḥ rirīhi 
SA_GV01_rvh1-10u-19824	RV_10,098.11a etāny agne navatiṃ sahasrā sam pra yaccha vṛṣṇa indrāya bhāgam /	etāni agne navatim sahasrā sam pra yaccha vṛṣṇe indrāya bhāgam 
SA_GV01_rvh1-10u-19825	RV_10,098.11c vidvān patha ṛtuśo devayānān apy aulānaṃ divi deveṣu dhehi //	vidvān pathaḥ ṛtuśas deva yānān api aulānam divi deveṣu dhehi 
SA_GV01_rvh1-10u-19826	RV_10,098.12a agne bādhasva vi mṛdho vi durgahāpāmīvām apa rakṣāṃsi sedha /	agne bādhasva vi mṛdhaḥ vi durgahā apa amīvām apa rakṣāṃsi sedha 
SA_GV01_rvh1-10u-19827	RV_10,098.12c asmāt samudrād bṛhato divo no 'pām bhūmānam upa naḥ sṛjeha //	asmāt samudrāt bṛhataḥ divaḥ naḥ pām bhūmānam upa naḥ sṛja iha 
SA_GV01_rvh1-10u-19828	RV_10,099.01a kaṃ naś citram iṣaṇyasi cikitvān pṛthugmānaṃ vāśraṃ vāvṛdhadhyai /	kam naḥ citram iṣaṇyasi cikitvān pṛthugmānam vāśram vāvṛdhadhyai 
SA_GV01_rvh1-10u-19829	RV_10,099.01c kat tasya dātu śavaso vyuṣṭau takṣad vajraṃ vṛtraturam apinvat //	kad tasya dātu śavasaḥ vyuṣṭau takṣat vajram vṛtra turam apinvat 
SA_GV01_rvh1-10u-19830	RV_10,099.02a sa hi dyutā vidyutā veti sāma pṛthuṃ yonim asuratvā sasāda /	sa hi dyutā vidyutā veti sāma pṛthum yonim asura tvā sasāda 
SA_GV01_rvh1-10u-19831	RV_10,099.02c sa sanīḷebhiḥ prasahāno asya bhrātur na ṛte saptathasya māyāḥ //	sa sanīḍebhiḥ prasahānaḥ asya bhrātuḥ na ṛte saptathasya māyāḥ 
SA_GV01_rvh1-10u-19832	RV_10,099.03a sa vājaṃ yātāpaduṣpadā yan svarṣātā pari ṣadat saniṣyan /	sa vājam yātā apaduṣpadā yan svarṣātā pari sadat saniṣyan 
SA_GV01_rvh1-10u-19833	RV_10,099.03c anarvā yac chatadurasya vedo ghnañ chiśnadevāṃ abhi varpasā bhūt //	anarvā yat śatadurasya vedaḥ ghnam śiśna devān abhi varpasā bhūt 
SA_GV01_rvh1-10u-19834	RV_10,099.04a sa yahvyo 'vanīr goṣv arvā juhoti pradhanyāsu sasriḥ /	sa yahvyaḥ vanīḥ goṣu arvā juhoti pradhanyāsu sasriḥ 
SA_GV01_rvh1-10u-19835	RV_10,099.04c apādo yatra yujyāso 'rathā droṇyaśvāsa īrate ghṛtaṃ vāḥ //	a pādaḥ yatra yujyāsaḥ rathāḥ droṇī aśvāsaḥ īrate ghṛtam vār 
SA_GV01_rvh1-10u-19836	RV_10,099.05a sa rudrebhir aśastavāra ṛbhvā hitvī gayam āreavadya āgāt /	sa rudrebhiḥ a śasta vāraḥ ṛbhvā hitvī gayam āreavadyaḥ āgāt 
SA_GV01_rvh1-10u-19837	RV_10,099.05c vamrasya manye mithunā vivavrī annam abhītyārodayan muṣāyan //	vamrasya manye mithunā vivavrī annam abhītya arodayat muṣāyan 
SA_GV01_rvh1-10u-19838	RV_10,099.06a sa id dāsaṃ tuvīravam patir dan ṣaḷakṣaṃ triśīrṣāṇaṃ damanyat /	saḥ id dāsam tuvīravam patiḥ dan ṣaṣ akṣam tri śīrṣāṇam damanyat 
SA_GV01_rvh1-10u-19839	RV_10,099.06c asya trito nv ojasā vṛdhāno vipā varāham ayoagrayā han //	asya tritaḥ nu ojasā vṛdhānaḥ vipā varāham ayoagrayā han 
SA_GV01_rvh1-10u-19840	RV_10,099.07a sa druhvaṇe manuṣa ūrdhvasāna ā sāviṣad arśasānāya śarum /	sa druhvaṇe manuṣe ūrdhvasānaḥ ā sāviṣat arśasānāya śarum 
SA_GV01_rvh1-10u-19841	RV_10,099.07c sa nṛtamo nahuṣo 'smat sujātaḥ puro 'bhinad arhan dasyuhatye //	sa nṛtamaḥ nahuṣaḥ smat su jātaḥ puraḥ bhinat arhan dasyu hatye 
SA_GV01_rvh1-10u-19842	RV_10,099.08a so abhriyo na yavasa udanyan kṣayāya gātuṃ vidan no asme /	saḥ abhriyaḥ na yavasaḥ udanyan kṣayāya gātum vidat naḥ asme 
SA_GV01_rvh1-10u-19843	RV_10,099.08c upa yat sīdad induṃ śarīraiḥ śyeno 'yopāṣṭir hanti dasyūn //	upa yat sīdat indum śarīraiḥ śyenaḥ yopāṣṭiḥ hanti dasyūn 
SA_GV01_rvh1-10u-19844	RV_10,099.09a sa vrādhataḥ śavasānebhir asya kutsāya śuṣṇaṃ kṛpaṇe parādāt /	sa vrādhataḥ śavasānebhiḥ asya kutsāya śuṣṇam kṛpaṇe parādāt 
SA_GV01_rvh1-10u-19845	RV_10,099.09c ayaṃ kavim anayac chasyamānam atkaṃ yo asya sanitota nṛṇām //	ayam kavim anayat śasyamānam atkam yaḥ asya sanitā uta nṛṇām 
SA_GV01_rvh1-10u-19846	RV_10,099.10a ayaṃ daśasyan naryebhir asya dasmo devebhir varuṇo na māyī /	ayam daśasyan naryebhiḥ asya dasmaḥ devebhiḥ varuṇaḥ na māyī 
SA_GV01_rvh1-10u-19847	RV_10,099.10c ayaṃ kanīna ṛtupā avedy amimītāraruṃ yaś catuṣpāt //	ayam kanīnaḥ ṛtu pāḥ avedi amimīta ararum yaḥ catuṣpād 
SA_GV01_rvh1-10u-19848	RV_10,099.11a asya stomebhir auśija ṛjiśvā vrajaṃ darayad vṛṣabheṇa piproḥ /	asya stomebhiḥ auśijaḥ ṛjiśvā vrajam darayat vṛṣabheṇa piproḥ 
SA_GV01_rvh1-10u-19849	RV_10,099.11c sutvā yad yajato dīdayad gīḥ pura iyāno abhi varpasā bhūt //	sutvā yat yajataḥ dīdayat gīḥ puraḥ iyānaḥ abhi varpasā bhūt 
SA_GV01_rvh1-10u-19850	RV_10,099.12a evā maho asura vakṣathāya vamrakaḥ paḍbhir upa sarpad indram /	eva mahaḥ asura vakṣathāya vamrakaḥ paḍbhiḥ upa sarpat indram 
SA_GV01_rvh1-10u-19851	RV_10,099.12c sa iyānaḥ karati svastim asmā iṣam ūrjaṃ sukṣitiṃ viśvam ābhāḥ //	saḥ iyānaḥ karati svastim asmai iṣam ūrjam su kṣitim viśvam ābhāḥ 
SA_GV01_rvh1-10u-19852	RV_10,100.01a indra dṛhya maghavan tvāvad id bhuja iha stutaḥ sutapā bodhi no vṛdhe /	indra dṛhya maghavan tvāvat id bhuja iha stutaḥ suta pāḥ bodhi naḥ vṛdhe 
SA_GV01_rvh1-10u-19853	RV_10,100.01c devebhir naḥ savitā prāvatu śrutam ā sarvatātim aditiṃ vṛṇīmahe //	devebhiḥ naḥ savitā prāvatu śrutam ā sarvatātim aditim vṛṇīmahe 
SA_GV01_rvh1-10u-19854	RV_10,100.02a bharāya su bharata bhāgam ṛtviyam pra vāyave śucipe krandadiṣṭaye /	bharāya su bharata bhāgam ṛtviyam pra vāyave śuci pe krandat iṣṭaye 
SA_GV01_rvh1-10u-19855	RV_10,100.02c gaurasya yaḥ payasaḥ pītim ānaśa ā sarvatātim aditiṃ vṛṇīmahe //	gaurasya yaḥ payasaḥ pītim ānaśe ā sarvatātim aditim vṛṇīmahe 
SA_GV01_rvh1-10u-19856	RV_10,100.03a ā no devaḥ savitā sāviṣad vaya ṛjūyate yajamānāya sunvate /	ā naḥ devaḥ savitā sāviṣat vayaḥ ṛjūyate yajamānāya sunvate 
SA_GV01_rvh1-10u-19857	RV_10,100.03c yathā devān pratibhūṣema pākavad ā sarvatātim aditiṃ vṛṇīmahe //	yathā devān pratibhūṣema pākavat ā sarvatātim aditim vṛṇīmahe 
SA_GV01_rvh1-10u-19858	RV_10,100.04a indro asme sumanā astu viśvahā rājā somaḥ suvitasyādhy etu naḥ /	indraḥ asme sumanāḥ astu viśvahā rājā somaḥ suvitasya adhi etu naḥ 
SA_GV01_rvh1-10u-19859	RV_10,100.04c yathā-yathā mitradhitāni saṃdadhur ā sarvatātim aditiṃ vṛṇīmahe //	yathā yathā mitradhitāni saṃdadhuḥ ā sarvatātim aditim vṛṇīmahe 
SA_GV01_rvh1-10u-19860	RV_10,100.05a indra ukthena śavasā parur dadhe bṛhaspate pratarītāsy āyuṣaḥ /	indraḥ ukthena śavasā paruḥ dadhe bṛhaspate pratarītā asi āyuṣaḥ 
SA_GV01_rvh1-10u-19861	RV_10,100.05c yajño manuḥ pramatir naḥ pitā hi kam ā sarvatātim aditiṃ vṛṇīmahe //	yajñaḥ manuḥ pramatiḥ naḥ pitā hi kam ā sarvatātim aditim vṛṇīmahe 
SA_GV01_rvh1-10u-19862	RV_10,100.06a indrasya nu sukṛtaṃ daivyaṃ saho 'gnir gṛhe jaritā medhiraḥ kaviḥ /	indrasya nu su kṛtam daivyam sahaḥ gniḥ gṛhe jaritā medhiraḥ kaviḥ 
SA_GV01_rvh1-10u-19863	RV_10,100.06c yajñaś ca bhūd vidathe cārur antama ā sarvatātim aditiṃ vṛṇīmahe //	yajñaḥ ca bhūt vidathe cāruḥ antamaḥ ā sarvatātim aditim vṛṇīmahe 
SA_GV01_rvh1-10u-19864	RV_10,100.07a na vo guhā cakṛma bhūri duṣkṛtaṃ nāviṣṭyaṃ vasavo devaheḷanam /	na vaḥ guhā cakṛma bhūri duṣkṛtam na āviṣṭyam vasavaḥ deva heḷanam 
SA_GV01_rvh1-10u-19865	RV_10,100.07c mākir no devā anṛtasya varpasa ā sarvatātim aditiṃ vṛṇīmahe //	mākir naḥ devāḥ anṛtasya varpasaḥ ā sarvatātim aditim vṛṇīmahe 
SA_GV01_rvh1-10u-19866	RV_10,100.08a apāmīvāṃ savitā sāviṣan nyag varīya id apa sedhantv adrayaḥ /	apa amīvām savitā sāviṣat varīyaḥ id apa sedhantu adrayaḥ 
SA_GV01_rvh1-10u-19867	RV_10,100.08c grāvā yatra madhuṣud ucyate bṛhad ā sarvatātim aditiṃ vṛṇīmahe //	grāvā yatra madhuṣut ucyate bṛhat ā sarvatātim aditim vṛṇīmahe 
SA_GV01_rvh1-10u-19868	RV_10,100.09a ūrdhvo grāvā vasavo 'stu sotari viśvā dveṣāṃsi sanutar yuyota /	ūrdhvaḥ grāvā vasavaḥ stu sotari viśvā dveṣāṃsi sanutar yuyota 
SA_GV01_rvh1-10u-19869	RV_10,100.09c sa no devaḥ savitā pāyur īḍya ā sarvatātim aditiṃ vṛṇīmahe //	sa naḥ devaḥ savitā pāyuḥ īḍyaḥ ā sarvatātim aditim vṛṇīmahe 
SA_GV01_rvh1-10u-19870	RV_10,100.10a ūrjaṃ gāvo yavase pīvo attana ṛtasya yāḥ sadane kośe aṅgdhve /	ūrjam gāvaḥ yavase pīvaḥ attana ṛtasya yāḥ sadane kośe aṅgdhve 
SA_GV01_rvh1-10u-19871	RV_10,100.10c tanūr eva tanvo astu bheṣajam ā sarvatātim aditiṃ vṛṇīmahe //	tanūḥ eva tanvaḥ astu bheṣajam ā sarvatātim aditim vṛṇīmahe 
SA_GV01_rvh1-10u-19872	RV_10,100.11a kratuprāvā jaritā śaśvatām ava indra id bhadrā pramatiḥ sutāvatām /	kratuprāvā jaritā śaśvatām avaḥ indraḥ id bhadrā pramatiḥ sutāvatām 
SA_GV01_rvh1-10u-19873	RV_10,100.11c pūrṇam ūdhar divyaṃ yasya siktaya ā sarvatātim aditiṃ vṛṇīmahe //	pūrṇam ūdhar divyam yasya siktaye ā sarvatātim aditim vṛṇīmahe 
SA_GV01_rvh1-10u-19874	RV_10,100.12a citras te bhānuḥ kratuprā abhiṣṭiḥ santi spṛdho jaraṇiprā adhṛṣṭāḥ /	citraḥ te bhānuḥ kratu prāḥ abhiṣṭiḥ santi spṛdhaḥ jaraṇi prāḥ adhṛṣṭāḥ 
SA_GV01_rvh1-10u-19875	RV_10,100.12c rajiṣṭhayā rajyā paśva ā gos tūtūrṣati pary agraṃ duvasyuḥ //	rajiṣṭhayā rajyā paśvaḥ ā goḥ tūtūrṣati pari agram duvasyuḥ 
SA_GV01_rvh1-10u-19876	RV_10,101.01a ud budhyadhvaṃ samanasaḥ sakhāyaḥ sam agnim indhvam bahavaḥ sanīḷāḥ /	ud budhyadhvam samanasaḥ sakhāyaḥ sam agnim indhvam bahavaḥ sanīḍāḥ 
SA_GV01_rvh1-10u-19877	RV_10,101.01c dadhikrām agnim uṣasaṃ ca devīm indrāvato 'vase ni hvaye vaḥ //	dadhikrām agnim uṣasam ca devīm indrāvataḥ vase ni hvaye vaḥ 
SA_GV01_rvh1-10u-19878	RV_10,101.02a mandrā kṛṇudhvaṃ dhiya ā tanudhvaṃ nāvam aritraparaṇīṃ kṛṇudhvam /	mandrā kṛṇudhvam dhiyaḥ ā tanudhvam nāvam aritra paraṇīm kṛṇudhvam 
SA_GV01_rvh1-10u-19879	RV_10,101.02c iṣkṛṇudhvam āyudhāraṃ kṛṇudhvam prāñcaṃ yajñam pra ṇayatā sakhāyaḥ //	iṣkṛṇudhvam āyudhā aram kṛṇudhvam prāñcam yajñam pra nayata sakhāyaḥ 
SA_GV01_rvh1-10u-19880	RV_10,101.03a yunakta sīrā vi yugā tanudhvaṃ kṛte yonau vapateha bījam /	yunakta sīrā vi yugā tanudhvam kṛte yonau vapata iha bījam 
SA_GV01_rvh1-10u-19881	RV_10,101.03c girā ca śruṣṭiḥ sabharā asan no nedīya it sṛṇyaḥ pakvam eyāt //	girā ca śruṣṭiḥ sabharāḥ asat naḥ nedīyaḥ id sṛṇyaḥ pakvam eyāt 
SA_GV01_rvh1-10u-19882	RV_10,101.04a sīrā yuñjanti kavayo yugā vi tanvate pṛthak /	sīrā yuñjanti kavayaḥ yugā vi tanvate pṛthak 
SA_GV01_rvh1-10u-19883	RV_10,101.04c dhīrā deveṣu sumnayā //	dhīrāḥ deveṣu sumnayā 
SA_GV01_rvh1-10u-19884	RV_10,101.05a nir āhāvān kṛṇotana saṃ varatrā dadhātana /	niḥ āhāvān kṛṇotana sam varatrāḥ dadhātana 
SA_GV01_rvh1-10u-19885	RV_10,101.05c siñcāmahā avatam udriṇaṃ vayaṃ suṣekam anupakṣitam //	siñcāmahai avatam udriṇam vayam suṣekam an upakṣitam 
SA_GV01_rvh1-10u-19886	RV_10,101.06a iṣkṛtāhāvam avataṃ suvaratraṃ suṣecanam /	iṣkṛta āhāvam avatam su varatram suṣecanam 
SA_GV01_rvh1-10u-19887	RV_10,101.06c udriṇaṃ siñce akṣitam //	udriṇam siñce akṣitam 
SA_GV01_rvh1-10u-19888	RV_10,101.07a prīṇītāśvān hitaṃ jayātha svastivāhaṃ ratham it kṛṇudhvam /	prīṇīta aśvān hitam jayātha svasti vāham ratham id kṛṇudhvam 
SA_GV01_rvh1-10u-19889	RV_10,101.07c droṇāhāvam avatam aśmacakram aṃsatrakośaṃ siñcatā nṛpāṇam //	droṇa āhāvam avatam aśma cakram aṃsatra kośam siñcata nṛpāṇam 
SA_GV01_rvh1-10u-19890	RV_10,101.08a vrajaṃ kṛṇudhvaṃ sa hi vo nṛpāṇo varma sīvyadhvam bahulā pṛthūni /	vrajam kṛṇudhvam sa hi vaḥ nṛpāṇaḥ varma sīvyadhvam bahulā pṛthūni 
SA_GV01_rvh1-10u-19891	RV_10,101.08c puraḥ kṛṇudhvam āyasīr adhṛṣṭā mā vaḥ susroc camaso dṛṃhatā tam //	puraḥ kṛṇudhvam āyasīḥ adhṛṣṭāḥ mā vaḥ susrot camasaḥ dṛṃhata tam 
SA_GV01_rvh1-10u-19892	RV_10,101.09a ā vo dhiyaṃ yajñiyāṃ varta ūtaye devā devīṃ yajatāṃ yajñiyām iha /	ā vaḥ dhiyam yajñiyām varte ūtaye devāḥ devīm yajatām yajñiyām iha 
SA_GV01_rvh1-10u-19893	RV_10,101.09c sā no duhīyad yavaseva gatvī sahasradhārā payasā mahī gauḥ //	sā naḥ duhīyat yavasā iva gatvī sahasra dhārā payasā mahī gauḥ 
SA_GV01_rvh1-10u-19894	RV_10,101.10a ā tū ṣiñca harim īṃ dror upasthe vāśībhis takṣatāśmanmayībhiḥ /	ā tu siñca harim īm droḥ upasthe vāśībhiḥ takṣata aśmanmayībhiḥ 
SA_GV01_rvh1-10u-19895	RV_10,101.10c pari ṣvajadhvaṃ daśa kakṣyābhir ubhe dhurau prati vahniṃ yunakta //	pari svajadhvam daśa kakṣyābhiḥ ubhe dhurau prati vahnim yunakta 
SA_GV01_rvh1-10u-19896	RV_10,101.11a ubhe dhurau vahnir āpibdamāno 'ntar yoneva carati dvijāniḥ /	ubhe dhurau vahniḥ āpibdamānaḥ ntar yonā iva carati dvi jāniḥ 
SA_GV01_rvh1-10u-19897	RV_10,101.11c vanaspatiṃ vana āsthāpayadhvaṃ ni ṣū dadhidhvam akhananta utsam //	vanaspatim vane āsthāpayadhvam ni su dadhidhvam a khanantaḥ utsam 
SA_GV01_rvh1-10u-19898	RV_10,101.12a kapṛn naraḥ kapṛtham ud dadhātana codayata khudata vājasātaye /	kapṛth naraḥ kapṛtham ud dadhātana codayata khudata vājasātaye 
SA_GV01_rvh1-10u-19899	RV_10,101.12c niṣṭigryaḥ putram ā cyāvayotaya indraṃ sabādha iha somapītaye //	niṣṭigryaḥ putram ā cyāvaya ūtaye indram sabādhaḥ iha soma pītaye 
SA_GV01_rvh1-10u-19900	RV_10,102.01a pra te ratham mithūkṛtam indro 'vatu dhṛṣṇuyā /	pra te ratham mithūkṛtam indraḥ vatu dhṛṣṇuyā 
SA_GV01_rvh1-10u-19901	RV_10,102.01c asminn ājau puruhūta śravāyye dhanabhakṣeṣu no 'va //	asmin ājau puruhūta śravāyye dhana bhakṣeṣu naḥ vaḥ 
SA_GV01_rvh1-10u-19902	RV_10,102.02a ut sma vāto vahati vāso 'syā adhirathaṃ yad ajayat sahasram /	ud sma vātaḥ vahati vāsaḥ syāḥ adhiratham yat ajayat sahasram 
SA_GV01_rvh1-10u-19903	RV_10,102.02c rathīr abhūn mudgalānī gaviṣṭau bhare kṛtaṃ vy aced indrasenā //	rathīḥ abhūt mudgalānī gaviṣṭau bhare kṛtam vi acet indrasenā 
SA_GV01_rvh1-10u-19904	RV_10,102.03a antar yaccha jighāṃsato vajram indrābhidāsataḥ /	antar yaccha jighāṃsataḥ vajram indra abhidāsataḥ 
SA_GV01_rvh1-10u-19905	RV_10,102.03c dāsasya vā maghavann āryasya vā sanutar yavayā vadham //	dāsasya vā maghavan āryasya vā sanutar yavaya vadham 
SA_GV01_rvh1-10u-19906	RV_10,102.04a udno hradam apibaj jarhṛṣāṇaḥ kūṭaṃ sma tṛṃhad abhimātim eti /	udnaḥ hradam apibat jarhṛṣāṇaḥ kūṭam sma tṛṃhat abhimātim eti 
SA_GV01_rvh1-10u-19907	RV_10,102.04c pra muṣkabhāraḥ śrava icchamāno 'jiram bāhū abharat siṣāsan //	pra muṣka bhāraḥ śravaḥ icchamānaḥ jiram bāhū abharat siṣāsan 
SA_GV01_rvh1-10u-19908	RV_10,102.05a ny akrandayann upayanta enam amehayan vṛṣabham madhya ājeḥ /	ni akrandayan upayantaḥ enam amehayan vṛṣabham madhye ājeḥ 
SA_GV01_rvh1-10u-19909	RV_10,102.05c tena sūbharvaṃ śatavat sahasraṃ gavām mudgalaḥ pradhane jigāya //	tena sūbharvam śatavat sahasram gavām mudgalaḥ pradhane jigāya 
SA_GV01_rvh1-10u-19910	RV_10,102.06a kakardave vṛṣabho yukta āsīd avāvacīt sārathir asya keśī /	kakardave vṛṣabhaḥ yuktaḥ āsīt avāvacīt sārathiḥ asya keśī 
SA_GV01_rvh1-10u-19911	RV_10,102.06c dudher yuktasya dravataḥ sahānasa ṛcchanti ṣmā niṣpado mudgalānīm //	dudheḥ yuktasya dravataḥ saha anase ṛcchanti sma niṣpadaḥ mudgalānīm 
SA_GV01_rvh1-10u-19912	RV_10,102.07a uta pradhim ud ahann asya vidvān upāyunag vaṃsagam atra śikṣan /	uta pradhim ud ahan asya vidvān upāyunak vaṃsagam atra śikṣan 
SA_GV01_rvh1-10u-19913	RV_10,102.07c indra ud āvat patim aghnyānām araṃhata padyābhiḥ kakudmān //	indraḥ ud āvat patim aghnyānām araṃhata padyābhiḥ kakudmān 
SA_GV01_rvh1-10u-19914	RV_10,102.08a śunam aṣṭrāvy acarat kapardī varatrāyāṃ dārv ānahyamānaḥ /	śunam aṣṭrāvī acarat kapardī varatrāyām dārū ānahyamānaḥ 
SA_GV01_rvh1-10u-19915	RV_10,102.08c nṛmṇāni kṛṇvan bahave janāya gāḥ paspaśānas taviṣīr adhatta //	nṛmṇāni kṛṇvan bahave janāya gāḥ paspaśānaḥ taviṣīḥ adhatta 
SA_GV01_rvh1-10u-19916	RV_10,102.09a imaṃ tam paśya vṛṣabhasya yuñjaṃ kāṣṭhāyā madhye drughaṇaṃ śayānam /	imam tam paśya vṛṣabhasya yuñjam kāṣṭhāyāḥ madhye drughaṇam śayānam 
SA_GV01_rvh1-10u-19917	RV_10,102.09c yena jigāya śatavat sahasraṃ gavām mudgalaḥ pṛtanājyeṣu //	yena jigāya śatavat sahasram gavām mudgalaḥ pṛtanājyeṣu 
SA_GV01_rvh1-10u-19918	RV_10,102.10a āre aghā ko nv itthā dadarśa yaṃ yuñjanti tam v ā sthāpayanti /	āre aghā kaḥ nu itthā dadarśa yam yuñjanti tam u ā sthāpayanti 
SA_GV01_rvh1-10u-19919	RV_10,102.10c nāsmai tṛṇaṃ nodakam ā bharanty uttaro dhuro vahati pradediśat //	na asmai tṛṇam na udakam ā bharanti uttaraḥ dhuraḥ vahati pradediśat 
SA_GV01_rvh1-10u-19920	RV_10,102.11a parivṛkteva patividyam ānaṭ pīpyānā kūcakreṇeva siñcan /	parivṛktā iva pati vidyam ānaṭ pīpyānā kūcakreṇa iva siñcan 
SA_GV01_rvh1-10u-19921	RV_10,102.11c eṣaiṣyā cid rathyā jayema sumaṅgalaṃ sinavad astu sātam //	eṣaiṣyā cit rathyā jayema su maṅgalam sinavat astu sātam 
SA_GV01_rvh1-10u-19922	RV_10,102.12a tvaṃ viśvasya jagataś cakṣur indrāsi cakṣuṣaḥ /	tvam viśvasya jagataḥ cakṣuḥ indra asi cakṣuṣaḥ 
SA_GV01_rvh1-10u-19923	RV_10,102.12c vṛṣā yad ājiṃ vṛṣaṇā siṣāsasi codayan vadhriṇā yujā //	vṛṣā yat ājim vṛṣaṇā siṣāsasi codayan vadhriṇā yujā 
SA_GV01_rvh1-10u-19924	RV_10,103.01a āśuḥ śiśāno vṛṣabho na bhīmo ghanāghanaḥ kṣobhaṇaś carṣaṇīnām /	āśuḥ śiśānaḥ vṛṣabhaḥ na bhīmaḥ ghanāghanaḥ kṣobhaṇaḥ carṣaṇīnām 
SA_GV01_rvh1-10u-19925	RV_10,103.01c saṃkrandano 'nimiṣa ekavīraḥ śataṃ senā ajayat sākam indraḥ //	saṃkrandanaḥ nimiṣaḥ eka vīraḥ śatam senāḥ ajayat sākam indraḥ 
SA_GV01_rvh1-10u-19926	RV_10,103.02a saṃkrandanenānimiṣeṇa jiṣṇunā yutkāreṇa duścyavanena dhṛṣṇunā /	saṃkrandanena animiṣeṇa jiṣṇunā yutkāreṇa duścyavanena dhṛṣṇunā 
SA_GV01_rvh1-10u-19927	RV_10,103.02c tad indreṇa jayata tat sahadhvaṃ yudho nara iṣuhastena vṛṣṇā //	tat indreṇa jayata tat sahadhvam yudhaḥ naraḥ iṣu hastena vṛṣṇā 
SA_GV01_rvh1-10u-19928	RV_10,103.03a sa iṣuhastaiḥ sa niṣaṅgibhir vaśī saṃsraṣṭā sa yudha indro gaṇena /	saḥ iṣu hastaiḥ sa niṣaṅgibhiḥ vaśī saṃsraṣṭā sa yudhaḥ indraḥ gaṇena 
SA_GV01_rvh1-10u-19929	RV_10,103.03c saṃsṛṣṭajit somapā bāhuśardhy ugradhanvā pratihitābhir astā //	saṃsṛṣṭa jit soma pāḥ bāhuśardhī ugra dhanvā pratihitābhiḥ astā 
SA_GV01_rvh1-10u-19930	RV_10,103.04a bṛhaspate pari dīyā rathena rakṣohāmitrāṃ apabādhamānaḥ /	bṛhaspate pari dīya rathena rakṣaḥ hā amitrān apabādhamānaḥ 
SA_GV01_rvh1-10u-19931	RV_10,103.04c prabhañjan senāḥ pramṛṇo yudhā jayann asmākam edhy avitā rathānām //	prabhañjan senāḥ pramṛṇaḥ yudhā jayan asmākam edhi avitā rathānām 
SA_GV01_rvh1-10u-19932	RV_10,103.05a balavijñāya sthaviraḥ pravīraḥ sahasvān vājī sahamāna ugraḥ /	sthaviraḥ pravīraḥ sahasvān vājī sahamānaḥ ugraḥ 
SA_GV01_rvh1-10u-19933	RV_10,103.05c abhivīro abhisatvā sahojā jaitram indra ratham ā tiṣṭha govit //	abhivīraḥ abhisatvā sahaḥ jāḥ jaitram indra ratham ā tiṣṭha go vid 
SA_GV01_rvh1-10u-19934	RV_10,103.06a gotrabhidaṃ govidaṃ vajrabāhuṃ jayantam ajma pramṛṇantam ojasā /	gotrabhidam go vidam vajra bāhum jayantam ajma pramṛṇantam ojasā 
SA_GV01_rvh1-10u-19935	RV_10,103.06c imaṃ sajātā anu vīrayadhvam indraṃ sakhāyo anu saṃ rabhadhvam //	imam sajātāḥ anu vīrayadhvam indram sakhāyaḥ anu sam rabhadhvam 
SA_GV01_rvh1-10u-19936	RV_10,103.07a abhi gotrāṇi sahasā gāhamāno 'dayo vīraḥ śatamanyur indraḥ /	abhi gotrāṇi sahasā gāhamānaḥ dayaḥ vīraḥ śata manyuḥ indraḥ 
SA_GV01_rvh1-10u-19937	RV_10,103.07c duścyavanaḥ pṛtanāṣāḷ ayudhyo 'smākaṃ senā avatu pra yutsu //	duścyavanaḥ pṛtanāṣāh ayudhyaḥ smākam senāḥ avatu pra yutsu 
SA_GV01_rvh1-10u-19938	RV_10,103.08a indra āsāṃ netā bṛhaspatir dakṣiṇā yajñaḥ pura etu somaḥ /	indraḥ āsām netā bṛhaspatiḥ dakṣiṇā yajñaḥ puras etu somaḥ 
SA_GV01_rvh1-10u-19939	RV_10,103.08c devasenānām abhibhañjatīnāṃ jayantīnām maruto yantv agram //	deva senānām abhibhañjatīnām jayantīnām marutaḥ yantu agram 
SA_GV01_rvh1-10u-19940	RV_10,103.09a indrasya vṛṣṇo varuṇasya rājña ādityānām marutāṃ śardha ugram /	indrasya vṛṣṇaḥ varuṇasya rājñaḥ ādityānām marutām śardhaḥ ugram 
SA_GV01_rvh1-10u-19941	RV_10,103.09c mahāmanasām bhuvanacyavānāṃ ghoṣo devānāṃ jayatām ud asthāt //	mahāmanasām bhuvanacyavānām ghoṣaḥ devānām jayatām ud asthāt 
SA_GV01_rvh1-10u-19942	RV_10,103.10a ud dharṣaya maghavann āyudhāny ut satvanām māmakānām manāṃsi /	ud dharṣaya maghavan āyudhāni ud satvanām māmakānām manāṃsi 
SA_GV01_rvh1-10u-19943	RV_10,103.10c ud vṛtrahan vājināṃ vājināny ud rathānāṃ jayatāṃ yantu ghoṣāḥ //	ud vṛtrahan vājinām vājināni ud rathānām jayatām yantu ghoṣāḥ 
SA_GV01_rvh1-10u-19944	RV_10,103.11a asmākam indraḥ samṛteṣu dhvajeṣv asmākaṃ yā iṣavas tā jayantu /	asmākam indraḥ samṛteṣu dhvajeṣu asmākam yāḥ iṣavaḥ tāḥ jayantu 
SA_GV01_rvh1-10u-19945	RV_10,103.11c asmākaṃ vīrā uttare bhavantv asmāṃ u devā avatā haveṣu //	asmākam vīrāḥ uttare bhavantu asmān u devāḥ avata haveṣu 
SA_GV01_rvh1-10u-19946	RV_10,103.12a amīṣāṃ cittam pratilobhayantī gṛhāṇāṅgāny apve parehi /	amīṣām cittam pratilobhayantī gṛhāṇa aṅgāni apve parehi 
SA_GV01_rvh1-10u-19947	RV_10,103.12c abhi prehi nir daha hṛtsu śokair andhenāmitrās tamasā sacantām //	abhi prehi niḥ daha hṛtsu śokaiḥ andhena amitrāḥ tamasā sacantām 
SA_GV01_rvh1-10u-19948	RV_10,103.13a pretā jayatā nara indro vaḥ śarma yacchatu /	pra ita jayata naraḥ indraḥ vaḥ śarma yacchatu 
SA_GV01_rvh1-10u-19949	RV_10,103.13c ugrā vaḥ santu bāhavo 'nādhṛṣyā yathāsatha //	ugrāḥ vaḥ santu bāhavaḥ na adhṛṣyāḥ yathā asatha 
SA_GV01_rvh1-10u-19950	RV_10,104.01a asāvi somaḥ puruhūta tubhyaṃ haribhyāṃ yajñam upa yāhi tūyam /	asāvi somaḥ puruhūta tubhyam haribhyām yajñam upa yāhi tūyam 
SA_GV01_rvh1-10u-19951	RV_10,104.01c tubhyaṃ giro vipravīrā iyānā dadhanvira indra pibā sutasya //	tubhyam giraḥ vipra vīrāḥ iyānāḥ dadhanvire indra piba sutasya 
SA_GV01_rvh1-10u-19952	RV_10,104.02a apsu dhūtasya harivaḥ pibeha nṛbhiḥ sutasya jaṭharam pṛṇasva /	apsu dhūtasya harivas piba iha nṛbhiḥ sutasya jaṭharam pṛṇasva 
SA_GV01_rvh1-10u-19953	RV_10,104.02c mimikṣur yam adraya indra tubhyaṃ tebhir vardhasva madam ukthavāhaḥ //	mimikṣuḥ yam adrayaḥ indra tubhyam tebhiḥ vardhasva madam uktha vāhaḥ 
SA_GV01_rvh1-10u-19954	RV_10,104.03a progrām pītiṃ vṛṣṇa iyarmi satyām prayai sutasya haryaśva tubhyam /	pra ugrām pītim vṛṣṇe iyarmi satyām prayai sutasya haryaśva tubhyam 
SA_GV01_rvh1-10u-19955	RV_10,104.03c indra dhenābhir iha mādayasva dhībhir viśvābhiḥ śacyā gṛṇānaḥ //	indra dhenābhiḥ iha mādayasva dhībhiḥ viśvābhiḥ śacyā gṛṇānaḥ 
SA_GV01_rvh1-10u-19956	RV_10,104.04a ūtī śacīvas tava vīryeṇa vayo dadhānā uśija ṛtajñāḥ /	ūtī śacīvas tava vīryeṇa vayaḥ dadhānāḥ uśijaḥ ṛta jñāḥ 
SA_GV01_rvh1-10u-19957	RV_10,104.04c prajāvad indra manuṣo duroṇe tasthur gṛṇantaḥ sadhamādyāsaḥ //	prajāvat indra manuṣaḥ duroṇe tasthuḥ gṛṇantaḥ sadhamādyāsaḥ 
SA_GV01_rvh1-10u-19958	RV_10,104.05a praṇītibhiṣ ṭe haryaśva suṣṭoḥ suṣumnasya pururuco janāsaḥ /	praṇītibhiḥ te hari aśva suṣṭoḥ suṣumnasya puru rucaḥ janāsaḥ 
SA_GV01_rvh1-10u-19959	RV_10,104.05c maṃhiṣṭhām ūtiṃ vitire dadhānā stotāra indra tava sūnṛtābhiḥ //	maṃhiṣṭhām ūtim vitire dadhānāḥ stotāraḥ indra tava sūnṛtābhiḥ 
SA_GV01_rvh1-10u-19960	RV_10,104.06a upa brahmāṇi harivo haribhyāṃ somasya yāhi pītaye sutasya /	upa brahmāṇi harivas haribhyām somasya yāhi pītaye sutasya 
SA_GV01_rvh1-10u-19961	RV_10,104.06c indra tvā yajñaḥ kṣamamāṇam ānaḍ dāśvāṃ asy adhvarasya praketaḥ //	indra tvā yajñaḥ kṣamamāṇam ānaṭ dāśvān asi adhvarasya praketaḥ 
SA_GV01_rvh1-10u-19962	RV_10,104.07a sahasravājam abhimātiṣāhaṃ suteraṇam maghavānaṃ suvṛktim /	sahasra vājam abhimātiṣāham suta īraṇam maghavānam suvṛktim 
SA_GV01_rvh1-10u-19963	RV_10,104.07c upa bhūṣanti giro apratītam indraṃ namasyā jarituḥ pananta //	upa bhūṣanti giraḥ apratītam indram namasyāḥ jarituḥ pananta 
SA_GV01_rvh1-10u-19964	RV_10,104.08a saptāpo devīḥ suraṇā amṛktā yābhiḥ sindhum atara indra pūrbhit /	sapta apaḥ devīḥ su raṇāḥ amṛktāḥ yābhiḥ sindhum ataraḥ indra pūḥ bhid 
SA_GV01_rvh1-10u-19965	RV_10,104.08c navatiṃ srotyā nava ca sravantīr devebhyo gātum manuṣe ca vindaḥ //	navatim srotyāḥ nava ca sravantīḥ devebhyaḥ gātum manuṣe ca vindaḥ 
SA_GV01_rvh1-10u-19966	RV_10,104.09a apo mahīr abhiśaster amuñco 'jāgar āsv adhi deva ekaḥ /	apaḥ mahīḥ abhiśasteḥ amuñcaḥ jāgar āsu adhi devaḥ ekaḥ 
SA_GV01_rvh1-10u-19967	RV_10,104.09c indra yās tvaṃ vṛtratūrye cakartha tābhir viśvāyus tanvam pupuṣyāḥ //	indra yāḥ tvam vṛtratūrye cakartha tābhiḥ viśvāyuḥ tanvam pupuṣyāḥ 
SA_GV01_rvh1-10u-19968	RV_10,104.10a vīreṇyaḥ kratur indraḥ suśastir utāpi dhenā puruhūtam īṭṭe /	vīreṇyaḥ kratuḥ indraḥ su śastiḥ uta api dhenā puruhūtam īṭṭe 
SA_GV01_rvh1-10u-19969	RV_10,104.10c ārdayad vṛtram akṛṇod u lokaṃ sasāhe śakraḥ pṛtanā abhiṣṭiḥ //	ārdayat vṛtram akṛṇot u lokam sasāhe śakraḥ pṛtanāḥ abhiṣṭiḥ 
SA_GV01_rvh1-10u-19970	RV_10,104.11a śunaṃ huvema maghavānam indram asmin bhare nṛtamaṃ vājasātau /	śunam huvema maghavānam indram asmin bhare nṛtamam vājasātau 
SA_GV01_rvh1-10u-19971	RV_10,104.11c śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām //	śṛṇvantam ugram ūtaye samatsu ghnantam vṛtrāṇi saṃjitam dhanānām 
SA_GV01_rvh1-10u-19972	RV_10,105.01a kadā vaso stotraṃ haryata āva śmaśā rudhad vāḥ /	kadā vasoḥ stotram haryataḥ āva śmaśā rudhat vāḥ 
SA_GV01_rvh1-10u-19973	RV_10,105.01c dīrghaṃ sutaṃ vātāpyāya //	dīrgham sutam vātāpyāya 
SA_GV01_rvh1-10u-19974	RV_10,105.02a harī yasya suyujā vivratā ver arvantānu śepā /	harī yasya su yujā vivratā veḥ arvantā anu śepā 
SA_GV01_rvh1-10u-19975	RV_10,105.02c ubhā rajī na keśinā patir dan //	ubhā rajī na keśinā patiḥ 
SA_GV01_rvh1-10u-19976	RV_10,105.03a apa yor indraḥ pāpaja ā marto na śaśramāṇo bibhīvān /	apa yoḥ indraḥ pāpa jaḥ ā martaḥ na śaśramāṇaḥ bibhīvān 
SA_GV01_rvh1-10u-19977	RV_10,105.03c śubhe yad yuyuje taviṣīvān //	śubhe yat yuyuje taviṣīvān 
SA_GV01_rvh1-10u-19978	RV_10,105.04a sacāyor indraś carkṛṣa āṃ upānasaḥ saparyan /	sacā ayoḥ indraḥ carkṛṣe ām upānasaḥ saparyan 
SA_GV01_rvh1-10u-19979	RV_10,105.04c nadayor vivratayoḥ śūra indraḥ //	nadayoḥ vivratayoḥ śūraḥ indraḥ 
SA_GV01_rvh1-10u-19980	RV_10,105.05a adhi yas tasthau keśavantā vyacasvantā na puṣṭyai /	adhi yaḥ tasthau keśavantā vyacasvantā na puṣṭyai 
SA_GV01_rvh1-10u-19981	RV_10,105.05c vanoti śiprābhyāṃ śipriṇīvān //	vanoti śiprābhyām śipriṇīvān 
SA_GV01_rvh1-10u-19982	RV_10,105.06a prāstaud ṛṣvaujā ṛṣvebhis tatakṣa śūraḥ śavasā /	prāstaut ṛṣva ojāḥ ṛṣvebhiḥ tatakṣa śūraḥ śavasā 
SA_GV01_rvh1-10u-19983	RV_10,105.06c ṛbhur na kratubhir mātariśvā //	ṛbhuḥ na kratubhiḥ mātariśvā 
SA_GV01_rvh1-10u-19984	RV_10,105.07a vajraṃ yaś cakre suhanāya dasyave hirīmaśo hirīmān /	vajram yaḥ cakre su hanāya dasyave hirīmaśaḥ hirīmān 
SA_GV01_rvh1-10u-19985	RV_10,105.07c arutahanur adbhutaṃ na rajaḥ //	a ruta hanuḥ adbhutam na rajaḥ 
SA_GV01_rvh1-10u-19986	RV_10,105.08a ava no vṛjinā śiśīhy ṛcā vanemānṛcaḥ /	ava naḥ vṛjinā śiśīhi ṛcā vanema anṛcaḥ 
SA_GV01_rvh1-10u-19987	RV_10,105.08c nābrahmā yajña ṛdhag joṣati tve //	na abrahmā yajñaḥ ṛdhak joṣati tve 
SA_GV01_rvh1-10u-19988	RV_10,105.09a ūrdhvā yat te tretinī bhūd yajñasya dhūrṣu sadman /	ūrdhvā yat te tretinī bhūt yajñasya dhūrṣu sadman 
SA_GV01_rvh1-10u-19989	RV_10,105.09c sajūr nāvaṃ svayaśasaṃ sacāyoḥ //	sajūs nāvam sva yaśasam sacā ayoḥ 
SA_GV01_rvh1-10u-19990	RV_10,105.10a śriye te pṛśnir upasecanī bhūc chriye darvir arepāḥ /	śriye te pṛśniḥ upasecanī bhūt śriye darviḥ arepāḥ 
SA_GV01_rvh1-10u-19991	RV_10,105.10c yayā sve pātre siñcasa ut //	yayā sve pātre siñcase ud 
SA_GV01_rvh1-10u-19992	RV_10,105.11a śataṃ vā yad asurya prati tvā sumitra itthāstaud durmitra itthāstaut /	śatam vā yat asurya prati tvā sumitraḥ itthā astaut durmitraḥ itthā astaut 
SA_GV01_rvh1-10u-19993	RV_10,105.11c āvo yad dasyuhatye kutsaputram prāvo yad dasyuhatye kutsavatsam //	āvaḥ yat dasyu hatye kutsa putram prāvaḥ yat dasyu hatye kutsa vatsam 
SA_GV01_rvh1-10u-19994	RV_10,106.01a ubhā u nūnaṃ tad id arthayethe vi tanvāthe dhiyo vastrāpaseva /	ubhau u nūnam tat id arthayethe vi tanvāthe dhiyaḥ vastrā apasā iva 
SA_GV01_rvh1-10u-19995	RV_10,106.01c sadhrīcīnā yātave prem ajīgaḥ sudineva pṛkṣa ā taṃsayethe //	sadhrīcīnā yātave pra īm ajīgaḥ su dinā iva pṛkṣaḥ ā taṃsayethe 
SA_GV01_rvh1-10u-19996	RV_10,106.02a uṣṭāreva pharvareṣu śrayethe prāyogeva śvātryā śāsur ethaḥ /	uṣṭārā iva pharvareṣu śrayethe prāyogā iva śvātryā śāsuḥ ethaḥ 
SA_GV01_rvh1-10u-19997	RV_10,106.02c dūteva hi ṣṭho yaśasā janeṣu māpa sthātam mahiṣevāvapānāt //	dūtā iva hi sthaḥ yaśasā janeṣu mā apa sthātam mahiṣā iva avapānāt 
SA_GV01_rvh1-10u-19998	RV_10,106.03a sākaṃyujā śakunasyeva pakṣā paśveva citrā yajur ā gamiṣṭam /	sākaṃyujā śakunasya iva pakṣā paśū eva citrā yajuḥ ā gamiṣṭam 
SA_GV01_rvh1-10u-19999	RV_10,106.03c agnir iva devayor dīdivāṃsā parijmāneva yajathaḥ purutrā //	agniḥ iva devayoḥ dīdivāṃsā parijmānā iva yajathaḥ purutrā 
SA_GV01_rvh1-10u-20000	RV_10,106.04a āpī vo asme pitareva putrogreva rucā nṛpatīva turyai /	āpī vaḥ asme pitarā iva putrā ugrā iva rucā nṛpatī iva turyai 
SA_GV01_rvh1-10u-20001	RV_10,106.04c iryeva puṣṭyai kiraṇeva bhujyai śruṣṭīvāneva havam ā gamiṣṭam //	iryā iva puṣṭyai kiraṇā iva bhujyai havam ā gamiṣṭam 
SA_GV01_rvh1-10u-20002	RV_10,106.05a vaṃsageva pūṣaryā śimbātā mitreva ṛtā śatarā śātapantā /	vaṃsagā iva pūṣaryā śimbātā mitrā iva ṛtā śatarā 
SA_GV01_rvh1-10u-20003	RV_10,106.05c vājevoccā vayasā gharmyeṣṭhā meṣeveṣā saparyā purīṣā //	vājā iva uccā vayasā gharmyeṣṭhā meṣā iva īṣā saparyā purīṣā 
SA_GV01_rvh1-10u-20004	RV_10,106.06a sṛṇyeva jarbharī turpharītū naitośeva turpharī parpharīkā /	sṛṇyā iva jarbharī naitośā iva turpharī parpharīkā 
SA_GV01_rvh1-10u-20005	RV_10,106.06c udanyajeva jemanā maderū tā me jarāyv ajaram marāyu //	udanya jā iva jemanā maderū tā me jarāyū ajaram marāyu 
SA_GV01_rvh1-10u-20006	RV_10,106.07a pajreva carcaraṃ jāram marāyu kṣadmevārtheṣu tartarītha ugrā /	carcaram jāram marāyu kṣadma iva artheṣu tartarītha ugrā 
SA_GV01_rvh1-10u-20007	RV_10,106.07c ṛbhū nāpat kharamajrā kharajrur vāyur na parpharat kṣayad rayīṇām //	ṛbhū kharamajrā kharajruḥ vāyuḥ na kṣayat rayīṇām 
SA_GV01_rvh1-10u-20008	RV_10,106.08a gharmeva madhu jaṭhare sanerū bhagevitā turpharī phārivāram /	gharmā iva madhu jaṭhare sanerū turpharī 
SA_GV01_rvh1-10u-20009	RV_10,106.08c patareva cacarā candranirṇiṅ manaṛṅgā mananyā na jagmī //	patarā iva cacarā candra nirṇij manaṛṅgā mananyā na jagmī 
SA_GV01_rvh1-10u-20010	RV_10,106.09a bṛhanteva gambhareṣu pratiṣṭhām pādeva gādhaṃ tarate vidāthaḥ /	bṛhantā iva gambhareṣu pratiṣṭhām pādā iva gādham tarate vidāthaḥ 
SA_GV01_rvh1-10u-20011	RV_10,106.09c karṇeva śāsur anu hi smarātho 'ṃśeva no bhajataṃ citram apnaḥ //	karṇā iva śāsuḥ anu hi smarātha u ṃśā iva naḥ bhajatam citram apnaḥ 
SA_GV01_rvh1-10u-20012	RV_10,106.10a āraṅgareva madhv erayethe sāragheva gavi nīcīnabāre /	āraṅgarā iva madhū erayethe sāraghā iva gavi nīcīna bāre 
SA_GV01_rvh1-10u-20013	RV_10,106.10c kīnāreva svedam āsiṣvidānā kṣāmevorjā sūyavasāt sacethe //	kīnārā iva svedam āsiṣvidānā kṣāmā iva ūrjā sū yavasāt sacethe 
SA_GV01_rvh1-10u-20014	RV_10,106.11a ṛdhyāma stomaṃ sanuyāma vājam ā no mantraṃ sarathehopa yātam /	ṛdhyāma stomam sanuyāma vājam ā naḥ mantram sa rathā iha upa yātam 
SA_GV01_rvh1-10u-20015	RV_10,106.11c yaśo na pakvam madhu goṣv antar ā bhūtāṃśo aśvinoḥ kāmam aprāḥ //	yaśaḥ na pakvam madhu goṣu antar ā bhūtāṃśaḥ aśvinoḥ kāmam aprāḥ 
SA_GV01_rvh1-10u-20016	RV_10,107.01a āvir abhūn mahi māghonam eṣāṃ viśvaṃ jīvaṃ tamaso nir amoci /	āvis abhūt mahi māghonam eṣām viśvam jīvam tamasaḥ niḥ amoci 
SA_GV01_rvh1-10u-20017	RV_10,107.01c mahi jyotiḥ pitṛbhir dattam āgād uruḥ panthā dakṣiṇāyā adarśi //	mahi jyotiḥ pitṛbhiḥ dattam āgāt uruḥ panthāḥ dakṣiṇāyāḥ adarśi 
SA_GV01_rvh1-10u-20018	RV_10,107.02a uccā divi dakṣiṇāvanto asthur ye aśvadāḥ saha te sūryeṇa /	uccā divi dakṣiṇāvantaḥ asthuḥ ye aśva dāḥ saha te sūryeṇa 
SA_GV01_rvh1-10u-20019	RV_10,107.02c hiraṇyadā amṛtatvam bhajante vāsodāḥ soma pra tiranta āyuḥ //	hiraṇya dāḥ amṛta tvam bhajante vāsaḥ dāḥ soma pra tirante āyuḥ 
SA_GV01_rvh1-10u-20020	RV_10,107.03a daivī pūrtir dakṣiṇā devayajyā na kavāribhyo nahi te pṛṇanti /	daivī pūrtiḥ dakṣiṇā deva yajyā na kavā aribhyaḥ nahi te pṛṇanti 
SA_GV01_rvh1-10u-20021	RV_10,107.03c athā naraḥ prayatadakṣiṇāso 'vadyabhiyā bahavaḥ pṛṇanti //	athā naraḥ prayata dakṣiṇāsaḥ vadya bhiyā bahavaḥ pṛṇanti 
SA_GV01_rvh1-10u-20022	RV_10,107.04a śatadhāraṃ vāyum arkaṃ svarvidaṃ nṛcakṣasas te abhi cakṣate haviḥ /	śata dhāram vāyum arkam svar vidam nṛ cakṣasaḥ te abhi cakṣate haviḥ 
SA_GV01_rvh1-10u-20023	RV_10,107.04c ye pṛṇanti pra ca yacchanti saṃgame te dakṣiṇāṃ duhate saptamātaram //	ye pṛṇanti pra ca yacchanti saṃgame te dakṣiṇām duhate sapta mātaram 
SA_GV01_rvh1-10u-20024	RV_10,107.05a dakṣiṇāvān prathamo hūta eti dakṣiṇāvān grāmaṇīr agram eti /	dakṣiṇāvān prathamaḥ hūtaḥ eti dakṣiṇāvān grāmaṇīḥ agram eti 
SA_GV01_rvh1-10u-20025	RV_10,107.05c tam eva manye nṛpatiṃ janānāṃ yaḥ prathamo dakṣiṇām āvivāya //	tam eva manye nṛpatim janānām yaḥ prathamaḥ dakṣiṇām āvivāya 
SA_GV01_rvh1-10u-20026	RV_10,107.06a tam eva ṛṣiṃ tam u brahmāṇam āhur yajñanyaṃ sāmagām ukthaśāsam /	tam eva ṛṣim tam u brahmāṇam āhuḥ yajñanyam sāma gām uktha śāsam 
SA_GV01_rvh1-10u-20027	RV_10,107.06c sa śukrasya tanvo veda tisro yaḥ prathamo dakṣiṇayā rarādha //	sa śukrasya tanvaḥ veda tisraḥ yaḥ prathamaḥ dakṣiṇayā rarādha 
SA_GV01_rvh1-10u-20028	RV_10,107.07a dakṣiṇāśvaṃ dakṣiṇā gāṃ dadāti dakṣiṇā candram uta yad dhiraṇyam /	dakṣiṇā aśvam dakṣiṇā gām dadāti dakṣiṇā candram uta yat hiraṇyam 
SA_GV01_rvh1-10u-20029	RV_10,107.07c dakṣiṇānnaṃ vanute yo na ātmā dakṣiṇāṃ varma kṛṇute vijānan //	dakṣiṇā annam vanute yaḥ naḥ ātmā dakṣiṇām varma kṛṇute vijānan 
SA_GV01_rvh1-10u-20030	RV_10,107.08a na bhojā mamrur na nyartham īyur na riṣyanti na vyathante ha bhojāḥ /	na bhojāḥ mamruḥ na nyartham īyuḥ na riṣyanti na vyathante ha bhojāḥ 
SA_GV01_rvh1-10u-20031	RV_10,107.08c idaṃ yad viśvam bhuvanaṃ svaś caitat sarvaṃ dakṣiṇaibhyo dadāti //	idam yat viśvam bhuvanam svar ca etat sarvam dakṣiṇā ebhyaḥ dadāti 
SA_GV01_rvh1-10u-20032	RV_10,107.09a bhojā jigyuḥ surabhiṃ yonim agre bhojā jigyur vadhvaṃ yā suvāsāḥ /	bhojāḥ jigyuḥ surabhim yonim agre bhojāḥ jigyuḥ vadhvam yā su vāsāḥ 
SA_GV01_rvh1-10u-20033	RV_10,107.09c bhojā jigyur antaḥpeyaṃ surāyā bhojā jigyur ye ahūtāḥ prayanti //	bhojāḥ jigyuḥ antaḥpeyam surāyāḥ bhojāḥ jigyuḥ ye a hūtāḥ prayanti 
SA_GV01_rvh1-10u-20034	RV_10,107.10a bhojāyāśvaṃ sam mṛjanty āśum bhojāyāste kanyā śumbhamānā /	bhojāya aśvam sam mṛjanti āśum bhojāya āste kanyā śumbhamānā 
SA_GV01_rvh1-10u-20035	RV_10,107.10c bhojasyedam puṣkariṇīva veśma pariṣkṛtaṃ devamāneva citram //	bhojasya idam puṣkariṇī iva veśma pariṣkṛtam deva mānā iva citram 
SA_GV01_rvh1-10u-20036	RV_10,107.11a bhojam aśvāḥ suṣṭhuvāho vahanti suvṛd ratho vartate dakṣiṇāyāḥ /	bhojam aśvāḥ suṣṭhuvāhaḥ vahanti suvṛt rathaḥ vartate dakṣiṇāyāḥ 
SA_GV01_rvh1-10u-20037	RV_10,107.11c bhojaṃ devāso 'vatā bhareṣu bhojaḥ śatrūn samanīkeṣu jetā //	bhojam devāsaḥ vata bhareṣu bhojaḥ śatrūn samanīkeṣu jetā 
SA_GV01_rvh1-10u-20038	RV_10,108.01a kim icchantī saramā predam ānaḍ dūre hy adhvā jaguriḥ parācaiḥ /	kim icchantī saramā pra idam ānaṭ dūre hi adhvā jaguriḥ parācais 
SA_GV01_rvh1-10u-20039	RV_10,108.01c kāsmehitiḥ kā paritakmyāsīt kathaṃ rasāyā ataraḥ payāṃsi //	kā asmehitiḥ kā paritakmyā āsīt katham rasāyāḥ ataraḥ payāṃsi 
SA_GV01_rvh1-10u-20040	RV_10,108.02a indrasya dūtīr iṣitā carāmi maha icchantī paṇayo nidhīn vaḥ /	indrasya dūtīḥ iṣitā carāmi mahaḥ icchantī paṇayaḥ nidhīn vaḥ 
SA_GV01_rvh1-10u-20041	RV_10,108.02c atiṣkado bhiyasā tan na āvat tathā rasāyā ataram payāṃsi //	atiṣkadaḥ bhiyasā tat naḥ āvat tathā rasāyāḥ ataram payāṃsi 
SA_GV01_rvh1-10u-20042	RV_10,108.03a kīdṛṅṅ indraḥ sarame kā dṛśīkā yasyedaṃ dūtīr asaraḥ parākāt /	kīdṛś indraḥ sarame kā dṛśīkā yasya idam dūtīḥ asaraḥ parākāt 
SA_GV01_rvh1-10u-20043	RV_10,108.03c ā ca gacchān mitram enā dadhāmāthā gavāṃ gopatir no bhavāti //	ā ca gacchāt mitram enā dadhāma athā gavām gopatiḥ naḥ bhavāti 
SA_GV01_rvh1-10u-20044	RV_10,108.04a nāhaṃ taṃ veda dabhyaṃ dabhat sa yasyedaṃ dūtīr asaram parākāt /	na aham tam veda dabhyam dabhat sa yasya idam dūtīḥ asaram parākāt 
SA_GV01_rvh1-10u-20045	RV_10,108.04c na taṃ gūhanti sravato gabhīrā hatā indreṇa paṇayaḥ śayadhve //	na tam gūhanti sravataḥ gabhīrāḥ hatāḥ indreṇa paṇayaḥ śayadhve 
SA_GV01_rvh1-10u-20046	RV_10,108.05a imā gāvaḥ sarame yā aicchaḥ pari divo antān subhage patantī /	imāḥ gāvaḥ sarame yāḥ aicchaḥ pari divaḥ antān subhage patantī 
SA_GV01_rvh1-10u-20047	RV_10,108.05c kas ta enā ava sṛjād ayudhvy utāsmākam āyudhā santi tigmā //	kaḥ te enāḥ ava sṛjāt a yudhvī uta asmākam āyudhā santi tigmā 
SA_GV01_rvh1-10u-20048	RV_10,108.06a asenyā vaḥ paṇayo vacāṃsy aniṣavyās tanvaḥ santu pāpīḥ /	asenyā vaḥ paṇayaḥ vacāṃsi aniṣavyāḥ tanvaḥ santu pāpīḥ 
SA_GV01_rvh1-10u-20049	RV_10,108.06c adhṛṣṭo va etavā astu panthā bṛhaspatir va ubhayā na mṛḷāt //	adhṛṣṭaḥ vaḥ etavai astu panthāḥ bṛhaspatiḥ vaḥ ubhayā na mṛḷāt 
SA_GV01_rvh1-10u-20050	RV_10,108.07a ayaṃ nidhiḥ sarame adribudhno gobhir aśvebhir vasubhir nyṛṣṭaḥ /	ayam nidhiḥ sarame adri budhnaḥ gobhiḥ aśvebhiḥ vasubhiḥ ni ṛṣṭaḥ 
SA_GV01_rvh1-10u-20051	RV_10,108.07c rakṣanti tam paṇayo ye sugopā reku padam alakam ā jagantha //	rakṣanti tam paṇayaḥ ye su gopāḥ reku padam alakam ā jagantha 
SA_GV01_rvh1-10u-20052	RV_10,108.08a eha gamann ṛṣayaḥ somaśitā ayāsyo aṅgiraso navagvāḥ /	ā iha gaman ṛṣayaḥ soma śitāḥ ayāsyaḥ aṅgirasaḥ navagvāḥ 
SA_GV01_rvh1-10u-20053	RV_10,108.08c ta etam ūrvaṃ vi bhajanta gonām athaitad vacaḥ paṇayo vamann it //	te etam ūrvam vi bhajanta gonām atha etat vacaḥ paṇayaḥ vaman id 
SA_GV01_rvh1-10u-20054	RV_10,108.09a evā ca tvaṃ sarama ājagantha prabādhitā sahasā daivyena /	evā ca tvam sarame ājagantha prabādhitā sahasā daivyena 
SA_GV01_rvh1-10u-20055	RV_10,108.09c svasāraṃ tvā kṛṇavai mā punar gā apa te gavāṃ subhage bhajāma //	svasāram tvā kṛṇavai mā punar gāḥ apa te gavām subhage bhajāma 
SA_GV01_rvh1-10u-20056	RV_10,108.10a nāhaṃ veda bhrātṛtvaṃ no svasṛtvam indro vidur aṅgirasaś ca ghorāḥ /	na aham veda bhrātṛ tvam no svasṛ tvam indraḥ viduḥ aṅgirasaḥ ca ghorāḥ 
SA_GV01_rvh1-10u-20057	RV_10,108.10c gokāmā me acchadayan yad āyam apāta ita paṇayo varīyaḥ //	go kāmāḥ me acchadayan yat āyam apa atas ita paṇayaḥ varīyaḥ 
SA_GV01_rvh1-10u-20058	RV_10,108.11a dūram ita paṇayo varīya ud gāvo yantu minatīr ṛtena /	dūram ita paṇayaḥ varīyaḥ ud gāvaḥ yantu minatīḥ ṛtena 
SA_GV01_rvh1-10u-20059	RV_10,108.11c bṛhaspatir yā avindan nigūḷhāḥ somo grāvāṇa ṛṣayaś ca viprāḥ //	bṛhaspatiḥ yāḥ avindat nigūḍhāḥ somaḥ grāvāṇaḥ ṛṣayaḥ ca viprāḥ 
SA_GV01_rvh1-10u-20060	RV_10,109.01a te 'vadan prathamā brahmakilbiṣe 'kūpāraḥ salilo mātariśvā /	te vadan prathamāḥ brahma kilbiṣe kūpāraḥ salilaḥ mātariśvā 
SA_GV01_rvh1-10u-20061	RV_10,109.01c vīḷuharās tapa ugro mayobhūr āpo devīḥ prathamajā ṛtena //	vīḍu harāḥ tapaḥ ugraḥ mayaḥ bhūḥ āpaḥ devīḥ prathama jāḥ ṛtena 
SA_GV01_rvh1-10u-20062	RV_10,109.02a somo rājā prathamo brahmajāyām punaḥ prāyacchad ahṛṇīyamānaḥ /	somaḥ rājā prathamaḥ brahma jāyām punar prāyacchat a hṛṇīyamānaḥ 
SA_GV01_rvh1-10u-20063	RV_10,109.02c anvartitā varuṇo mitra āsīd agnir hotā hastagṛhyā nināya //	anvartitā varuṇaḥ mitraḥ āsīt agniḥ hotā hasta gṛhya ā nināya 
SA_GV01_rvh1-10u-20064	RV_10,109.03a hastenaiva grāhya ādhir asyā brahmajāyeyam iti ced avocan /	hastena eva grāhyaḥ ādhiḥ asyāḥ brahma jāyā iyam iti ced avocan 
SA_GV01_rvh1-10u-20065	RV_10,109.03c na dūtāya prahye tastha eṣā tathā rāṣṭraṃ gupitaṃ kṣatriyasya //	na dūtāya prahye tasthe eṣā tathā rāṣṭram gupitam kṣatriyasya 
SA_GV01_rvh1-10u-20066	RV_10,109.04a devā etasyām avadanta pūrve saptaṛṣayas tapase ye niṣeduḥ /	devāḥ etasyām avadanta pūrve sapta ṛṣayaḥ tapase ye niṣeduḥ 
SA_GV01_rvh1-10u-20067	RV_10,109.04c bhīmā jāyā brāhmaṇasyopanītā durdhāṃ dadhāti parame vyoman //	bhīmā jāyā brāhmaṇasya upanītā durdhām dadhāti parame vyoman 
SA_GV01_rvh1-10u-20068	RV_10,109.05a brahmacārī carati veviṣad viṣaḥ sa devānām bhavaty ekam aṅgam /	brahmacārī carati veviṣat viṣaḥ sa devānām bhavati ekam aṅgam 
SA_GV01_rvh1-10u-20069	RV_10,109.05c tena jāyām anv avindad bṛhaspatiḥ somena nītāṃ juhvaṃ na devāḥ //	tena jāyām anu avindat bṛhaspatiḥ somena nītām juhvam na devāḥ 
SA_GV01_rvh1-10u-20070	RV_10,109.06a punar vai devā adaduḥ punar manuṣyā uta /	punar vai devāḥ adaduḥ punar manuṣyāḥ uta 
SA_GV01_rvh1-10u-20071	RV_10,109.06c rājānaḥ satyaṃ kṛṇvānā brahmajāyām punar daduḥ //	rājānaḥ satyam kṛṇvānāḥ brahma jāyām punar daduḥ 
SA_GV01_rvh1-10u-20072	RV_10,109.07a punardāya brahmajāyāṃ kṛtvī devair nikilbiṣam /	punar dāya brahma jāyām kṛtvī devaiḥ nikilbiṣam 
SA_GV01_rvh1-10u-20073	RV_10,109.07c ūrjam pṛthivyā bhaktvāyorugāyam upāsate //	ūrjam pṛthivyāḥ bhaktvāya urugāyam upāsate 
SA_GV01_rvh1-10u-20074	RV_10,110.01a samiddho adya manuṣo duroṇe devo devān yajasi jātavedaḥ /	samiddhaḥ adya manuṣaḥ duroṇe devaḥ devān yajasi jātavedaḥ 
SA_GV01_rvh1-10u-20075	RV_10,110.01c ā ca vaha mitramahaś cikitvān tvaṃ dūtaḥ kavir asi pracetāḥ //	ā ca vaha mitra mahas cikitvān tvam dūtaḥ kaviḥ asi pracetāḥ 
SA_GV01_rvh1-10u-20076	RV_10,110.02a tanūnapāt patha ṛtasya yānān madhvā samañjan svadayā sujihva /	tanūnapāt pathaḥ ṛtasya yānān madhvā samañjan svadaya sujihva 
SA_GV01_rvh1-10u-20077	RV_10,110.02c manmāni dhībhir uta yajñam ṛndhan devatrā ca kṛṇuhy adhvaraṃ naḥ //	manmāni dhībhiḥ uta yajñam ṛndhan devatrā ca kṛṇuhi adhvaram naḥ 
SA_GV01_rvh1-10u-20078	RV_10,110.03a ājuhvāna īḍyo vandyaś cā yāhy agne vasubhiḥ sajoṣāḥ /	ājuhvānaḥ īḍyaḥ vandyaḥ ca ā yāhi agne vasubhiḥ sajoṣāḥ 
SA_GV01_rvh1-10u-20079	RV_10,110.03c tvaṃ devānām asi yahva hotā sa enān yakṣīṣito yajīyān //	tvam devānām asi yahva hotā saḥ enān yakṣi iṣitaḥ yajīyān 
SA_GV01_rvh1-10u-20080	RV_10,110.04a prācīnam barhiḥ pradiśā pṛthivyā vastor asyā vṛjyate agre ahnām /	prācīnam barhiḥ pradiśā pṛthivyāḥ vastoḥ asyāḥ vṛjyate agre ahnām 
SA_GV01_rvh1-10u-20081	RV_10,110.04c vy u prathate vitaraṃ varīyo devebhyo aditaye syonam //	vi u prathate vitaram varīyaḥ devebhyaḥ aditaye syonam 
SA_GV01_rvh1-10u-20082	RV_10,110.05a vyacasvatīr urviyā vi śrayantām patibhyo na janayaḥ śumbhamānāḥ /	vyacasvatīḥ urviyā vi śrayantām patibhyaḥ na janayaḥ śumbhamānāḥ 
SA_GV01_rvh1-10u-20083	RV_10,110.05c devīr dvāro bṛhatīr viśvaminvā devebhyo bhavata suprāyaṇāḥ //	devīḥ dvāraḥ bṛhatīḥ viśvaminvāḥ devebhyaḥ bhavata su prāyaṇāḥ 
SA_GV01_rvh1-10u-20084	RV_10,110.06a ā suṣvayantī yajate upāke uṣāsānaktā sadatāṃ ni yonau /	ā yajate upāke uṣāsānaktā sadatām ni yonau 
SA_GV01_rvh1-10u-20085	RV_10,110.06c divye yoṣaṇe bṛhatī surukme adhi śriyaṃ śukrapiśaṃ dadhāne //	divye yoṣaṇe bṛhatī su rukme adhi śriyam śukrapiśam dadhāne 
SA_GV01_rvh1-10u-20086	RV_10,110.07a daivyā hotārā prathamā suvācā mimānā yajñam manuṣo yajadhyai /	daivyā hotārā prathamā su vācā mimānā yajñam manuṣaḥ yajadhyai 
SA_GV01_rvh1-10u-20087	RV_10,110.07c pracodayantā vidatheṣu kārū prācīnaṃ jyotiḥ pradiśā diśantā //	pracodayantā vidatheṣu kārū prācīnam jyotiḥ pradiśā diśantā 
SA_GV01_rvh1-10u-20088	RV_10,110.08a ā no yajñam bhāratī tūyam etv iḷā manuṣvad iha cetayantī /	ā naḥ yajñam bhāratī tūyam etu iḷā manuṣvat iha cetayantī 
SA_GV01_rvh1-10u-20089	RV_10,110.08c tisro devīr barhir edaṃ syonaṃ sarasvatī svapasaḥ sadantu //	tisraḥ devīḥ barhiḥ ā idam syonam sarasvatī su apasaḥ sadantu 
SA_GV01_rvh1-10u-20090	RV_10,110.09a ya ime dyāvāpṛthivī janitrī rūpair apiṃśad bhuvanāni viśvā /	yaḥ ime dyāvāpṛthivī janitrī rūpaiḥ apiṃśat bhuvanāni viśvā 
SA_GV01_rvh1-10u-20091	RV_10,110.09c tam adya hotar iṣito yajīyān devaṃ tvaṣṭāram iha yakṣi vidvān //	tam adya hotar iṣitaḥ yajīyān devam tvaṣṭāram iha yakṣi vidvān 
SA_GV01_rvh1-10u-20092	RV_10,110.10a upāvasṛja tmanyā samañjan devānām pātha ṛtuthā havīṃṣi /	upāvasṛja tmanyā samañjan devānām pāthaḥ ṛtuthā havīṃṣi 
SA_GV01_rvh1-10u-20093	RV_10,110.10c vanaspatiḥ śamitā devo agniḥ svadantu havyam madhunā ghṛtena //	vanaspatiḥ śamitā devaḥ agniḥ svadantu havyam madhunā ghṛtena 
SA_GV01_rvh1-10u-20094	RV_10,110.11a sadyo jāto vy amimīta yajñam agnir devānām abhavat purogāḥ /	sadyas jātaḥ vi amimīta yajñam agniḥ devānām abhavat purogāḥ 
SA_GV01_rvh1-10u-20095	RV_10,110.11c asya hotuḥ pradiśy ṛtasya vāci svāhākṛtaṃ havir adantu devāḥ //	asya hotuḥ pradiśi ṛtasya vāci svāhākṛtam haviḥ adantu devāḥ 
SA_GV01_rvh1-10u-20096	RV_10,111.01a manīṣiṇaḥ pra bharadhvam manīṣāṃ yathā-yathā matayaḥ santi nṛṇām /	manīṣiṇaḥ pra bharadhvam manīṣām yathā yathā matayaḥ santi nṛṇām 
SA_GV01_rvh1-10u-20097	RV_10,111.01c indraṃ satyair erayāmā kṛtebhiḥ sa hi vīro girvaṇasyur vidānaḥ //	indram satyaiḥ ā īrayāma kṛtebhiḥ sa hi vīraḥ girvaṇasyuḥ vidānaḥ 
SA_GV01_rvh1-10u-20098	RV_10,111.02a ṛtasya hi sadaso dhītir adyaut saṃ gārṣṭeyo vṛṣabho gobhir ānaṭ /	ṛtasya hi sadasaḥ dhītiḥ adyaut sam gārṣṭeyaḥ vṛṣabhaḥ gobhiḥ ānaṭ 
SA_GV01_rvh1-10u-20099	RV_10,111.02c ud atiṣṭhat taviṣeṇā raveṇa mahānti cit saṃ vivyācā rajāṃsi //	ud atiṣṭhat taviṣeṇa raveṇa mahānti cit sam vivyāca rajāṃsi 
SA_GV01_rvh1-10u-20100	RV_10,111.03a indraḥ kila śrutyā asya veda sa hi jiṣṇuḥ pathikṛt sūryāya /	indraḥ kila śrutyāḥ asya veda sa hi jiṣṇuḥ pathikṛt sūryāya 
SA_GV01_rvh1-10u-20101	RV_10,111.03c ān menāṃ kṛṇvann acyuto bhuvad goḥ patir divaḥ sanajā apratītaḥ //	āt menām kṛṇvan acyutaḥ bhuvat goḥ patiḥ divaḥ sana jāḥ apratītaḥ 
SA_GV01_rvh1-10u-20102	RV_10,111.04a indro mahnā mahato arṇavasya vratāminād aṅgirobhir gṛṇānaḥ /	indraḥ mahnā mahataḥ arṇavasya vratā amināt aṅgirobhiḥ gṛṇānaḥ 
SA_GV01_rvh1-10u-20103	RV_10,111.04c purūṇi cin ni tatānā rajāṃsi dādhāra yo dharuṇaṃ satyatātā //	purūṇi cit ni tatāna rajāṃsi dādhāra yaḥ dharuṇam satyatātā 
SA_GV01_rvh1-10u-20104	RV_10,111.05a indro divaḥ pratimānam pṛthivyā viśvā veda savanā hanti śuṣṇam /	indraḥ divaḥ pratimānam pṛthivyāḥ viśvā veda savanā hanti śuṣṇam 
SA_GV01_rvh1-10u-20105	RV_10,111.05c mahīṃ cid dyām ātanot sūryeṇa cāskambha cit kambhanena skabhīyān //	mahīm cit dyām ātanot sūryeṇa cāskambha cit kambhanena skabhīyān 
SA_GV01_rvh1-10u-20106	RV_10,111.06a vajreṇa hi vṛtrahā vṛtram astar adevasya śūśuvānasya māyāḥ /	vajreṇa hi vṛtrahā vṛtram astar adevasya śūśuvānasya māyāḥ 
SA_GV01_rvh1-10u-20107	RV_10,111.06c vi dhṛṣṇo atra dhṛṣatā jaghanthāthābhavo maghavan bāhvojāḥ //	vi dhṛṣṇaḥ atra dhṛṣatā jaghantha atha abhavaḥ maghavan bāhu ojāḥ 
SA_GV01_rvh1-10u-20108	RV_10,111.07a sacanta yad uṣasaḥ sūryeṇa citrām asya ketavo rām avindan /	sacanta yat uṣasaḥ sūryeṇa citrām asya ketavaḥ rām avindan 
SA_GV01_rvh1-10u-20109	RV_10,111.07c ā yan nakṣatraṃ dadṛśe divo na punar yato nakir addhā nu veda //	ā yat nakṣatram dadṛśe divaḥ na punar yataḥ nakir addhā nu veda 
SA_GV01_rvh1-10u-20110	RV_10,111.08a dūraṃ kila prathamā jagmur āsām indrasya yāḥ prasave sasrur āpaḥ /	dūram kila prathamāḥ jagmuḥ āsām indrasya yāḥ prasave sasruḥ āpaḥ 
SA_GV01_rvh1-10u-20111	RV_10,111.08c kva svid agraṃ kva budhna āsām āpo madhyaṃ kva vo nūnam antaḥ //	kva svid agram kva budhnaḥ āsām āpaḥ madhyam kva vaḥ nūnam antaḥ 
SA_GV01_rvh1-10u-20112	RV_10,111.09a sṛjaḥ sindhūṃr ahinā jagrasānāṃ ād id etāḥ pra vivijre javena /	sṛjaḥ sindhūṃr ahinā jagrasānām āt id etāḥ pra vivijre javena 
SA_GV01_rvh1-10u-20113	RV_10,111.09c mumukṣamāṇā uta yā mumucre 'dhed etā na ramante nitiktāḥ //	mumukṣamāṇāḥ uta yāḥ mumucre dhā id etāḥ na ramante nitiktāḥ 
SA_GV01_rvh1-10u-20114	RV_10,111.10a sadhrīcīḥ sindhum uśatīr ivāyan sanāj jāra āritaḥ pūrbhid āsām /	sadhrīcīḥ sindhum uśatīḥ iva āyan sanāt jāraḥ āritaḥ pūrbhid āsām 
SA_GV01_rvh1-10u-20115	RV_10,111.10c astam ā te pārthivā vasūny asme jagmuḥ sūnṛtā indra pūrvīḥ //	astam ā te pārthivā vasūni asme jagmuḥ sūnṛtāḥ indra pūrvīḥ 
SA_GV01_rvh1-10u-20116	RV_10,112.01a indra piba pratikāmaṃ sutasya prātaḥsāvas tava hi pūrvapītiḥ /	indra piba pratikāmam sutasya prātaḥsāvaḥ tava hi pūrva pītiḥ 
SA_GV01_rvh1-10u-20117	RV_10,112.01c harṣasva hantave śūra śatrūn ukthebhiṣ ṭe vīryā pra bravāma //	harṣasva hantave śūra śatrūn ukthebhiḥ te vīryā pra bravāma 
SA_GV01_rvh1-10u-20118	RV_10,112.02a yas te ratho manaso javīyān endra tena somapeyāya yāhi /	yaḥ te rathaḥ manasaḥ javīyān ā indra tena soma peyāya yāhi 
SA_GV01_rvh1-10u-20119	RV_10,112.02c tūyam ā te harayaḥ pra dravantu yebhir yāsi vṛṣabhir mandamānaḥ //	tūyam ā te harayaḥ pra dravantu yebhiḥ yāsi vṛṣabhiḥ mandamānaḥ 
SA_GV01_rvh1-10u-20120	RV_10,112.03a haritvatā varcasā sūryasya śreṣṭhai rūpais tanvaṃ sparśayasva /	haritvatā varcasā sūryasya śreṣṭhaiḥ rūpaiḥ tanvam sparśayasva 
SA_GV01_rvh1-10u-20121	RV_10,112.03c asmābhir indra sakhibhir huvānaḥ sadhrīcīno mādayasvā niṣadya //	asmābhiḥ indra sakhibhiḥ huvānaḥ sadhrīcīnaḥ mādayasva niṣadya 
SA_GV01_rvh1-10u-20122	RV_10,112.04a yasya tyat te mahimānam madeṣv ime mahī rodasī nāviviktām /	yasya tyad te mahimānam madeṣu ime mahī rodasī na aviviktām 
SA_GV01_rvh1-10u-20123	RV_10,112.04c tad oka ā haribhir indra yuktaiḥ priyebhir yāhi priyam annam accha //	tat okaḥ ā haribhiḥ indra yuktaiḥ priyebhiḥ yāhi priyam annam accha 
SA_GV01_rvh1-10u-20124	RV_10,112.05a yasya śaśvat papivāṃ indra śatrūn anānukṛtyā raṇyā cakartha /	yasya śaśvat papivān indra śatrūn anānukṛtyā raṇyā cakartha 
SA_GV01_rvh1-10u-20125	RV_10,112.05c sa te purandhiṃ taviṣīm iyarti sa te madāya suta indra somaḥ //	sa te purandhim taviṣīm iyarti sa te madāya sutaḥ indra somaḥ 
SA_GV01_rvh1-10u-20126	RV_10,112.06a idaṃ te pātraṃ sanavittam indra pibā somam enā śatakrato /	idam te pātram sanavittam indra piba somam enā śatakrato 
SA_GV01_rvh1-10u-20127	RV_10,112.06c pūrṇa āhāvo madirasya madhvo yaṃ viśva id abhiharyanti devāḥ //	pūrṇaḥ āhāvaḥ madirasya madhvaḥ yam viśve id abhiharyanti devāḥ 
SA_GV01_rvh1-10u-20128	RV_10,112.07a vi hi tvām indra purudhā janāso hitaprayaso vṛṣabha hvayante /	vi hi tvām indra purudhā janāsaḥ hita prayasaḥ vṛṣabha hvayante 
SA_GV01_rvh1-10u-20129	RV_10,112.07c asmākaṃ te madhumattamānīmā bhuvan savanā teṣu harya //	asmākam te madhumattamāni imā bhuvan savanā teṣu harya 
SA_GV01_rvh1-10u-20130	RV_10,112.08a pra ta indra pūrvyāṇi pra nūnaṃ vīryā vocam prathamā kṛtāni /	pra te indra pūrvyāṇi pra nūnam vīryā vocam prathamā kṛtāni 
SA_GV01_rvh1-10u-20131	RV_10,112.08c satīnamanyur aśrathāyo adriṃ suvedanām akṛṇor brahmaṇe gām //	satīna manyuḥ aśrathāyaḥ adrim su vedanām akṛṇoḥ brahmaṇe gām 
SA_GV01_rvh1-10u-20132	RV_10,112.09a ni ṣu sīda gaṇapate gaṇeṣu tvām āhur vipratamaṃ kavīnām /	ni su sīda gaṇapate gaṇeṣu tvām āhuḥ vipratamam kavīnām 
SA_GV01_rvh1-10u-20133	RV_10,112.09c na ṛte tvat kriyate kiṃ canāre mahām arkam maghavañ citram arca //	na ṛte tvat kriyate kim cana are arkam maghavam citram arca 
SA_GV01_rvh1-10u-20134	RV_10,112.10a abhikhyā no maghavan nādhamānān sakhe bodhi vasupate sakhīnām /	naḥ maghavan nādhamānān sakhe bodhi vasu pate sakhīnām 
SA_GV01_rvh1-10u-20135	RV_10,112.10c raṇaṃ kṛdhi raṇakṛt satyaśuṣmābhakte cid ā bhajā rāye asmān //	raṇam kṛdhi raṇa kṛt satya śuṣma a bhakte cit ā bhaja rāye asmān 
SA_GV01_rvh1-10u-20136	RV_10,113.01a tam asya dyāvāpṛthivī sacetasā viśvebhir devair anu śuṣmam āvatām /	tam asya dyāvāpṛthivī sacetasā viśvebhiḥ devaiḥ anu śuṣmam āvatām 
SA_GV01_rvh1-10u-20137	RV_10,113.01c yad ait kṛṇvāno mahimānam indriyam pītvī somasya kratumāṃ avardhata //	yat ait kṛṇvānaḥ mahimānam indriyam pītvī somasya kratumān avardhata 
SA_GV01_rvh1-10u-20138	RV_10,113.02a tam asya viṣṇur mahimānam ojasāṃśuṃ dadhanvān madhuno vi rapśate /	tam asya viṣṇuḥ mahimānam ojasā aṃśum dadhanvān madhunaḥ vi rapśate 
SA_GV01_rvh1-10u-20139	RV_10,113.02c devebhir indro maghavā sayāvabhir vṛtraṃ jaghanvāṃ abhavad vareṇyaḥ //	devebhiḥ indraḥ maghavā sa yāvabhiḥ vṛtram jaghanvān abhavat vareṇyaḥ 
SA_GV01_rvh1-10u-20140	RV_10,113.03a vṛtreṇa yad ahinā bibhrad āyudhā samasthithā yudhaye śaṃsam āvide /	vṛtreṇa yat ahinā bibhrat āyudhā samasthithāḥ yudhaye śaṃsam āvide 
SA_GV01_rvh1-10u-20141	RV_10,113.03c viśve te atra marutaḥ saha tmanāvardhann ugra mahimānam indriyam //	viśve te atra marutaḥ saha tmanā avardhan ugra mahimānam indriyam 
SA_GV01_rvh1-10u-20142	RV_10,113.04a jajñāna eva vy abādhata spṛdhaḥ prāpaśyad vīro abhi pauṃsyaṃ raṇam /	jajñānaḥ eva vi abādhata spṛdhaḥ prāpaśyat vīraḥ abhi pauṃsyam raṇam 
SA_GV01_rvh1-10u-20143	RV_10,113.04c avṛścad adrim ava sasyadaḥ sṛjad astabhnān nākaṃ svapasyayā pṛthum //	avṛścat adrim ava sasyadaḥ sṛjat astabhnāt nākam su apasyayā pṛthum 
SA_GV01_rvh1-10u-20144	RV_10,113.05a ād indraḥ satrā taviṣīr apatyata varīyo dyāvāpṛthivī abādhata /	āt indraḥ satrā taviṣīḥ apatyata varīyaḥ dyāvāpṛthivī abādhata 
SA_GV01_rvh1-10u-20145	RV_10,113.05c avābharad dhṛṣito vajram āyasaṃ śevam mitrāya varuṇāya dāśuṣe //	avābharat dhṛṣitaḥ vajram āyasam śevam mitrāya varuṇāya dāśuṣe 
SA_GV01_rvh1-10u-20146	RV_10,113.06a indrasyātra taviṣībhyo virapśina ṛghāyato araṃhayanta manyave /	indrasya atra taviṣībhyaḥ virapśinaḥ ṛghāyataḥ araṃhayanta manyave 
SA_GV01_rvh1-10u-20147	RV_10,113.06c vṛtraṃ yad ugro vy avṛścad ojasāpo bibhrataṃ tamasā parīvṛtam //	vṛtram yat ugraḥ vi avṛścat ojasā apaḥ bibhratam tamasā parīvṛtam 
SA_GV01_rvh1-10u-20148	RV_10,113.07a yā vīryāṇi prathamāni kartvā mahitvebhir yatamānau samīyatuḥ /	yā vīryāṇi prathamāni kartvā mahitvebhiḥ yatamānau samīyatuḥ 
SA_GV01_rvh1-10u-20149	RV_10,113.07c dhvāntaṃ tamo 'va dadhvase hata indro mahnā pūrvahūtāv apatyata //	dhvāntam tamaḥ vaḥ dadhvase hate indraḥ mahnā pūrva hūtau apatyata 
SA_GV01_rvh1-10u-20150	RV_10,113.08a viśve devāso adha vṛṣṇyāni te 'vardhayan somavatyā vacasyayā /	viśve devāsaḥ adha vṛṣṇyāni te vardhayan somavatyā vacasyayā 
SA_GV01_rvh1-10u-20151	RV_10,113.08c raddhaṃ vṛtram ahim indrasya hanmanāgnir na jambhais tṛṣv annam āvayat //	raddham vṛtram ahim indrasya hanmanā agniḥ na jambhaiḥ tṛṣu annam āvayat 
SA_GV01_rvh1-10u-20152	RV_10,113.09a bhūri dakṣebhir vacanebhir ṛkvabhiḥ sakhyebhiḥ sakhyāni pra vocata /	bhūri dakṣebhiḥ vacanebhiḥ ṛkvabhiḥ sakhyebhiḥ sakhyāni pra vocata 
SA_GV01_rvh1-10u-20153	RV_10,113.09c indro dhuniṃ ca cumuriṃ ca dambhayañ chraddhāmanasyā śṛṇute dabhītaye //	indraḥ dhunim ca cumurim ca dambhayam śraddhāmanasyā śṛṇute dabhītaye 
SA_GV01_rvh1-10u-20154	RV_10,113.10a tvam purūṇy ā bharā svaśvyā yebhir maṃsai nivacanāni śaṃsan /	tvam purūṇi ā bhara su aśvyā yebhiḥ maṃsai nivacanāni śaṃsan 
SA_GV01_rvh1-10u-20155	RV_10,113.10c sugebhir viśvā duritā tarema vido ṣu ṇa urviyā gādham adya //	sugebhiḥ viśvā duritā tarema vidaḥ su naḥ urviyā gādham adya 
SA_GV01_rvh1-10u-20156	RV_10,114.01a gharmā samantā trivṛtaṃ vy āpatus tayor juṣṭim mātariśvā jagāma /	gharmā samantā trivṛtam vi āpatuḥ tayoḥ juṣṭim mātariśvā jagāma 
SA_GV01_rvh1-10u-20157	RV_10,114.01c divas payo didhiṣāṇā aveṣan vidur devāḥ sahasāmānam arkam //	divaḥ payaḥ didhiṣāṇāḥ aveṣan viduḥ devāḥ sahasāmānam arkam 
SA_GV01_rvh1-10u-20158	RV_10,114.02a tisro deṣṭrāya nirṛtīr upāsate dīrghaśruto vi hi jānanti vahnayaḥ /	tisraḥ deṣṭrāya nirṛtīḥ upāsate dīrgha śrutaḥ vi hi jānanti vahnayaḥ 
SA_GV01_rvh1-10u-20159	RV_10,114.02c tāsāṃ ni cikyuḥ kavayo nidānam pareṣu yā guhyeṣu vrateṣu //	tāsām ni cikyuḥ kavayaḥ nidānam pareṣu yāḥ guhyeṣu vrateṣu 
SA_GV01_rvh1-10u-20160	RV_10,114.03a catuṣkapardā yuvatiḥ supeśā ghṛtapratīkā vayunāni vaste /	catur kapardā yuvatiḥ supeśāḥ ghṛta pratīkā vayunāni vaste 
SA_GV01_rvh1-10u-20161	RV_10,114.03c tasyāṃ suparṇā vṛṣaṇā ni ṣedatur yatra devā dadhire bhāgadheyam //	tasyām suparṇā vṛṣaṇā ni sedatuḥ yatra devāḥ dadhire bhāgadheyam 
SA_GV01_rvh1-10u-20162	RV_10,114.04a ekaḥ suparṇaḥ sa samudram ā viveśa sa idaṃ viśvam bhuvanaṃ vi caṣṭe /	ekaḥ suparṇaḥ sa samudram ā viveśa saḥ idam viśvam bhuvanam vi caṣṭe 
SA_GV01_rvh1-10u-20163	RV_10,114.04c tam pākena manasāpaśyam antitas tam mātā reḷhi sa u reḷhi mātaram //	tam pākena manasā apaśyam antitas tam mātā reḍhi saḥ u reḍhi mātaram 
SA_GV01_rvh1-10u-20164	RV_10,114.05a suparṇaṃ viprāḥ kavayo vacobhir ekaṃ santam bahudhā kalpayanti /	suparṇam viprāḥ kavayaḥ vacobhiḥ ekam santam bahudhā kalpayanti 
SA_GV01_rvh1-10u-20165	RV_10,114.05c chandāṃsi ca dadhato adhvareṣu grahān somasya mimate dvādaśa //	chandāṃsi ca dadhataḥ adhvareṣu grahān somasya mimate dvādaśa 
SA_GV01_rvh1-10u-20166	RV_10,114.06a ṣaṭtriṃśāṃś ca caturaḥ kalpayantaś chandāṃsi ca dadhata ādvādaśam /	ṣaṭtriṃśān ca caturaḥ kalpayantaḥ chandāṃsi ca dadhataḥ ādvādaśam 
SA_GV01_rvh1-10u-20167	RV_10,114.06c yajñaṃ vimāya kavayo manīṣa ṛksāmābhyām pra rathaṃ vartayanti //	yajñam vimāya kavayaḥ manīṣe ṛk sāmābhyām pra ratham vartayanti 
SA_GV01_rvh1-10u-20168	RV_10,114.07a caturdaśānye mahimāno asya taṃ dhīrā vācā pra ṇayanti sapta /	caturdaśā anye mahimānaḥ asya tam dhīrāḥ vācā pra nayanti sapta 
SA_GV01_rvh1-10u-20169	RV_10,114.07c āpnānaṃ tīrthaṃ ka iha pra vocad yena pathā prapibante sutasya //	āpnānam tīrtham kaḥ iha pra vocat yena pathā prapibante sutasya 
SA_GV01_rvh1-10u-20170	RV_10,114.08a sahasradhā pañcadaśāny ukthā yāvad dyāvāpṛthivī tāvad it tat /	sahasradhā pañcadaśāni ukthā yāvat dyāvāpṛthivī tāvat id tat 
SA_GV01_rvh1-10u-20171	RV_10,114.08c sahasradhā mahimānaḥ sahasraṃ yāvad brahma viṣṭhitaṃ tāvatī vāk //	sahasradhā mahimānaḥ sahasram yāvat brahma viṣṭhitam tāvatī vāc 
SA_GV01_rvh1-10u-20172	RV_10,114.09a kaś chandasāṃ yogam ā veda dhīraḥ ko dhiṣṇyām prati vācam papāda /	kaḥ chandasām yogam ā veda dhīraḥ kaḥ dhiṣṇyām prati vācam papāda 
SA_GV01_rvh1-10u-20173	RV_10,114.09c kam ṛtvijām aṣṭamaṃ śūram āhur harī indrasya ni cikāya kaḥ svit //	kam ṛtvijām aṣṭamam śūram āhuḥ harī indrasya ni cikāya kaḥ svid 
SA_GV01_rvh1-10u-20174	RV_10,114.10a bhūmyā antam pary eke caranti rathasya dhūrṣu yuktāso asthuḥ /	bhūmyāḥ antam pari eke caranti rathasya dhūrṣu yuktāsaḥ asthuḥ 
SA_GV01_rvh1-10u-20175	RV_10,114.10c śramasya dāyaṃ vi bhajanty ebhyo yadā yamo bhavati harmye hitaḥ //	śramasya dāyam vi bhajanti ebhyaḥ yadā yamaḥ bhavati harmye hitaḥ 
SA_GV01_rvh1-10u-20176	RV_10,115.01a citra ic chiśos taruṇasya vakṣatho na yo mātarāv apyeti dhātave /	citraḥ id śiśoḥ taruṇasya vakṣathaḥ na yaḥ mātarau apyeti dhātave 
SA_GV01_rvh1-10u-20177	RV_10,115.01c anūdhā yadi jījanad adhā ca nu vavakṣa sadyo mahi dūtyaṃ caran //	anūdhāḥ yadi jījanat adhā ca nu vavakṣa sadyas mahi dūtyam caran 
SA_GV01_rvh1-10u-20178	RV_10,115.02a agnir ha nāma dhāyi dann apastamaḥ saṃ yo vanā yuvate bhasmanā datā /	agniḥ ha nāma dhāyi dan apastamaḥ sam yaḥ vanā yuvate bhasmanā datā 
SA_GV01_rvh1-10u-20179	RV_10,115.02c abhipramurā juhvā svadhvara ino na prothamāno yavase vṛṣā //	abhipramurā juhvā su adhvaraḥ inaḥ na prothamānaḥ yavase vṛṣā 
SA_GV01_rvh1-10u-20180	RV_10,115.03a taṃ vo viṃ na druṣadaṃ devam andhasa indum prothantam pravapantam arṇavam /	tam vaḥ vim na druṣadam devam andhasaḥ indum prothantam pravapantam arṇavam 
SA_GV01_rvh1-10u-20181	RV_10,115.03c āsā vahniṃ na śociṣā virapśinam mahivrataṃ na sarajantam adhvanaḥ //	āsā vahnim na śociṣā virapśinam mahi vratam na sarajantam adhvanaḥ 
SA_GV01_rvh1-10u-20182	RV_10,115.04a vi yasya te jrayasānasyājara dhakṣor na vātāḥ pari santy acyutāḥ /	vi yasya te jrayasānasya ajara dhakṣoḥ na vātāḥ pari santi acyutāḥ 
SA_GV01_rvh1-10u-20183	RV_10,115.04c ā raṇvāso yuyudhayo na satvanaṃ tritaṃ naśanta pra śiṣanta iṣṭaye //	ā raṇvāsaḥ yuyudhayaḥ na satvanam tritam naśanta pra śiṣantaḥ iṣṭaye 
SA_GV01_rvh1-10u-20184	RV_10,115.05a sa id agniḥ kaṇvatamaḥ kaṇvasakhāryaḥ parasyāntarasya taruṣaḥ /	saḥ id agniḥ kaṇvatamaḥ kaṇva sakhā āryaḥ parasya antarasya taruṣaḥ 
SA_GV01_rvh1-10u-20185	RV_10,115.05c agniḥ pātu gṛṇato agniḥ sūrīn agnir dadātu teṣām avo naḥ //	agniḥ pātu gṛṇataḥ agniḥ sūrīn agniḥ dadātu teṣām avaḥ naḥ 
SA_GV01_rvh1-10u-20186	RV_10,115.06a vājintamāya sahyase supitrya tṛṣu cyavāno anu jātavedase /	vājintamāya sahyase su pitrya tṛṣu cyavānaḥ anu jātavedase 
SA_GV01_rvh1-10u-20187	RV_10,115.06c anudre cid yo dhṛṣatā varaṃ sate mahintamāya dhanvaned aviṣyate //	anudre cit yaḥ dhṛṣatā varam sate mahintamāya dhanvanā id aviṣyate 
SA_GV01_rvh1-10u-20188	RV_10,115.07a evāgnir martaiḥ saha sūribhir vasu ṣṭave sahasaḥ sūnaro nṛbhiḥ /	eva agniḥ martaiḥ saha sūribhiḥ vasu stave sahasaḥ sūnaraḥ nṛbhiḥ 
SA_GV01_rvh1-10u-20189	RV_10,115.07c mitrāso na ye sudhitā ṛtāyavo dyāvo na dyumnair abhi santi mānuṣān //	mitrāsaḥ na ye sudhitāḥ ṛtāyavaḥ dyāvaḥ na dyumnaiḥ abhi santi mānuṣān 
SA_GV01_rvh1-10u-20190	RV_10,115.08a ūrjo napāt sahasāvann iti tvopastutasya vandate vṛṣā vāk /	ūrjaḥ napāt sahasāvan iti tvā upastutasya vandate vṛṣā vāc 
SA_GV01_rvh1-10u-20191	RV_10,115.08c tvāṃ stoṣāma tvayā suvīrā drāghīya āyuḥ prataraṃ dadhānāḥ //	tvām stoṣāma tvayā su vīrāḥ drāghīyaḥ āyuḥ prataram dadhānāḥ 
SA_GV01_rvh1-10u-20192	RV_10,115.09a iti tvāgne vṛṣṭihavyasya putrā upastutāsa ṛṣayo 'vocan /	iti tvā agne vṛṣṭihavyasya putrāḥ upastutāsaḥ ṛṣayaḥ vocan 
SA_GV01_rvh1-10u-20193	RV_10,115.09c tāṃś ca pāhi gṛṇataś ca sūrīn vaṣaḍ vaṣaḷ ity ūrdhvāso anakṣan namo nama ity ūrdhvāso anakṣan //	tān ca pāhi gṛṇataḥ ca sūrīn vaṣaṭ vaṣaṭ iti ūrdhvāsaḥ anakṣan namaḥ namaḥ iti ūrdhvāsaḥ anakṣan 
SA_GV01_rvh1-10u-20194	RV_10,116.01a pibā somam mahata indriyāya pibā vṛtrāya hantave śaviṣṭha /	pibā somam mahate indriyāya pibā vṛtrāya hantave śaviṣṭha 
SA_GV01_rvh1-10u-20195	RV_10,116.01c piba rāye śavase hūyamānaḥ piba madhvas tṛpad indrā vṛṣasva //	piba rāye śavase hūyamānaḥ piba madhvaḥ tṛpat indra ā vṛṣasva 
SA_GV01_rvh1-10u-20196	RV_10,116.02a asya piba kṣumataḥ prasthitasyendra somasya varam ā sutasya /	asya piba kṣumataḥ prasthitasya indra somasya varam ā sutasya 
SA_GV01_rvh1-10u-20197	RV_10,116.02c svastidā manasā mādayasvārvācīno revate saubhagāya //	svasti dāḥ manasā mādayasva arvācīnaḥ revate saubhagāya 
SA_GV01_rvh1-10u-20198	RV_10,116.03a mamattu tvā divyaḥ soma indra mamattu yaḥ sūyate pārthiveṣu /	mamattu tvā divyaḥ somaḥ indra mamattu yaḥ sūyate pārthiveṣu 
SA_GV01_rvh1-10u-20199	RV_10,116.03c mamattu yena varivaś cakartha mamattu yena niriṇāsi śatrūn //	mamattu yena varivaḥ cakartha mamattu yena niriṇāsi śatrūn 
SA_GV01_rvh1-10u-20200	RV_10,116.04a ā dvibarhā amino yātv indro vṛṣā haribhyām pariṣiktam andhaḥ /	ā dvibarhāḥ aminaḥ yātu indraḥ vṛṣā haribhyām pariṣiktam andhaḥ 
SA_GV01_rvh1-10u-20201	RV_10,116.04c gavy ā sutasya prabhṛtasya madhvaḥ satrā khedām aruśahā vṛṣasva //	gavi ā sutasya prabhṛtasya madhvaḥ satrā khedām aruśa hā vṛṣasva 
SA_GV01_rvh1-10u-20202	RV_10,116.05a ni tigmāni bhrāśayan bhrāśyāny ava sthirā tanuhi yātujūnām /	ni tigmāni bhrāśayan bhrāśyāni ava sthirā tanuhi yātu jūnām 
SA_GV01_rvh1-10u-20203	RV_10,116.05c ugrāya te saho balaṃ dadāmi pratītyā śatrūn vigadeṣu vṛśca //	ugrāya te sahaḥ balam dadāmi pratītyā śatrūn vigadeṣu vṛśca 
SA_GV01_rvh1-10u-20204	RV_10,116.06a vy arya indra tanuhi śravāṃsy oja sthireva dhanvano 'bhimātīḥ /	vi aryaḥ indra tanuhi śravāṃsi ojaḥ sthirā iva dhanvanaḥ bhimātīḥ 
SA_GV01_rvh1-10u-20205	RV_10,116.06c asmadryag vāvṛdhānaḥ sahobhir anibhṛṣṭas tanvaṃ vāvṛdhasva //	asmadryak vāvṛdhānaḥ sahobhiḥ a nibhṛṣṭaḥ tanvam vāvṛdhasva 
SA_GV01_rvh1-10u-20206	RV_10,116.07a idaṃ havir maghavan tubhyaṃ rātam prati samrāḷ ahṛṇāno gṛbhāya /	idam haviḥ maghavan tubhyam rātam prati samrāj a hṛṇānaḥ gṛbhāya 
SA_GV01_rvh1-10u-20207	RV_10,116.07c tubhyaṃ suto maghavan tubhyam pakvo 'ddhīndra piba ca prasthitasya //	tubhyam sutaḥ maghavan tubhyam pakvaḥ ddhi indra piba ca prasthitasya 
SA_GV01_rvh1-10u-20208	RV_10,116.08a addhīd indra prasthitemā havīṃṣi cano dadhiṣva pacatota somam /	addhi id indra prasthita imā havīṃṣi canaḥ dadhiṣva pacata uta somam 
SA_GV01_rvh1-10u-20209	RV_10,116.08c prayasvantaḥ prati haryāmasi tvā satyāḥ santu yajamānasya kāmāḥ //	prayasvantaḥ prati haryāmasi tvā satyāḥ santu yajamānasya kāmāḥ 
SA_GV01_rvh1-10u-20210	RV_10,116.09a prendrāgnibhyāṃ suvacasyām iyarmi sindhāv iva prerayaṃ nāvam arkaiḥ /	pra indra agnibhyām suvacasyām iyarmi sindhau iva pra īrayam nāvam arkaiḥ 
SA_GV01_rvh1-10u-20211	RV_10,116.09c ayā iva pari caranti devā ye asmabhyaṃ dhanadā udbhidaś ca //	ayāḥ iva pari caranti devāḥ ye asmabhyam dhana dāḥ udbhidaḥ ca 
SA_GV01_rvh1-10u-20212	RV_10,117.01a na vā u devāḥ kṣudham id vadhaṃ dadur utāśitam upa gacchanti mṛtyavaḥ /	na vai u devāḥ kṣudham id vadham daduḥ uta āśitam upa gacchanti mṛtyavaḥ 
SA_GV01_rvh1-10u-20213	RV_10,117.01c uto rayiḥ pṛṇato nopa dasyaty utāpṛṇan marḍitāraṃ na vindate //	uta u rayiḥ pṛṇataḥ na upa dasyati uta a pṛṇan marḍitāram na vindate 
SA_GV01_rvh1-10u-20214	RV_10,117.02a ya ādhrāya cakamānāya pitvo 'nnavān san raphitāyopajagmuṣe /	yaḥ ādhrāya cakamānāya pitvaḥ unnavān san raphitāya upajagmuṣe 
SA_GV01_rvh1-10u-20215	RV_10,117.02c sthiram manaḥ kṛṇute sevate puroto cit sa marḍitāraṃ na vindate //	sthiram manaḥ kṛṇute sevate purā uta u cit sa marḍitāram na vindate 
SA_GV01_rvh1-10u-20216	RV_10,117.03a sa id bhojo yo gṛhave dadāty annakāmāya carate kṛśāya /	saḥ id bhojaḥ yaḥ gṛhave dadāti anna kāmāya carate kṛśāya 
SA_GV01_rvh1-10u-20217	RV_10,117.03c aram asmai bhavati yāmahūtā utāparīṣu kṛṇute sakhāyam //	aram asmai bhavati yāmahūtau kṛṇute sakhāyam 
SA_GV01_rvh1-10u-20218	RV_10,117.04a na sa sakhā yo na dadāti sakhye sacābhuve sacamānāya pitvaḥ /	na sa sakhā yaḥ na dadāti sakhye sacābhuve sacamānāya pitvaḥ 
SA_GV01_rvh1-10u-20219	RV_10,117.04c apāsmāt preyān na tad oko asti pṛṇantam anyam araṇaṃ cid icchet //	apa asmāt preyāt na tat okaḥ asti pṛṇantam anyam araṇam cit icchet 
SA_GV01_rvh1-10u-20220	RV_10,117.05a pṛṇīyād in nādhamānāya tavyān drāghīyāṃsam anu paśyeta panthām /	pṛṇīyāt id nādhamānāya tavyān drāghīyāṃsam anu paśyeta panthām 
SA_GV01_rvh1-10u-20221	RV_10,117.05c o hi vartante rathyeva cakrānyam-anyam upa tiṣṭhanta rāyaḥ //	ā u hi vartante rathyā iva cakra anyam anyam upa tiṣṭhanta rāyaḥ 
SA_GV01_rvh1-10u-20222	RV_10,117.06a mogham annaṃ vindate apracetāḥ satyam bravīmi vadha it sa tasya /	mogham annam vindate apracetāḥ satyam bravīmi vadhaḥ id sa tasya 
SA_GV01_rvh1-10u-20223	RV_10,117.06c nāryamaṇam puṣyati no sakhāyaṃ kevalāgho bhavati kevalādī //	na aryamaṇam puṣyati no sakhāyam kevala aghaḥ bhavati kevala ādī 
SA_GV01_rvh1-10u-20224	RV_10,117.07a kṛṣann it phāla āśitaṃ kṛṇoti yann adhvānam apa vṛṅkte caritraiḥ /	kṛṣan id phāle āśitam kṛṇoti yan adhvānam apa vṛṅkte caritraiḥ 
SA_GV01_rvh1-10u-20225	RV_10,117.07c vadan brahmāvadato vanīyān pṛṇann āpir apṛṇantam abhi ṣyāt //	vadan brahma a vadataḥ vanīyān pṛṇan āpiḥ a pṛṇantam abhi syāt 
SA_GV01_rvh1-10u-20226	RV_10,117.08a ekapād bhūyo dvipado vi cakrame dvipāt tripādam abhy eti paścāt /	eka pād bhūyas dvi padaḥ vi cakrame dvi pād tri pādam abhī eti paścāt 
SA_GV01_rvh1-10u-20227	RV_10,117.08c catuṣpād eti dvipadām abhisvare sampaśyan paṅktīr upatiṣṭhamānaḥ //	catuṣpād eti dvipadām abhisvare sampaśyan paṅktīḥ upatiṣṭhamānaḥ 
SA_GV01_rvh1-10u-20228	RV_10,117.09a samau cid dhastau na samaṃ viviṣṭaḥ sammātarā cin na samaṃ duhāte /	samau cit hastau na samam viviṣṭaḥ sam mātarā cit na samam duhāte 
SA_GV01_rvh1-10u-20229	RV_10,117.09c yamayoś cin na samā vīryāṇi jñātī cit santau na samam pṛṇītaḥ //	yamayoḥ cit na samā vīryāṇi jñātī cit santau na samam pṛṇītaḥ 
SA_GV01_rvh1-10u-20230	RV_10,118.01a agne haṃsi ny atriṇaṃ dīdyan martyeṣv ā /	agne haṃsi ni atriṇam dīdyan martyeṣu ā 
SA_GV01_rvh1-10u-20231	RV_10,118.01c sve kṣaye śucivrata //	sve kṣaye śuci vrata 
SA_GV01_rvh1-10u-20232	RV_10,118.02a ut tiṣṭhasi svāhuto ghṛtāni prati modase /	ud tiṣṭhasi su āhutaḥ ghṛtāni prati modase 
SA_GV01_rvh1-10u-20233	RV_10,118.02c yat tvā srucaḥ samasthiran //	yat tvā srucaḥ samasthiran 
SA_GV01_rvh1-10u-20234	RV_10,118.03a sa āhuto vi rocate 'gnir īḷenyo girā /	saḥ āhutaḥ vi rocate gniḥ īḍenyaḥ girā 
SA_GV01_rvh1-10u-20235	RV_10,118.03c srucā pratīkam ajyate //	srucā pratīkam ajyate 
SA_GV01_rvh1-10u-20236	RV_10,118.04a ghṛtenāgniḥ sam ajyate madhupratīka āhutaḥ /	ghṛtena agniḥ sam ajyate madhu pratīkaḥ āhutaḥ 
SA_GV01_rvh1-10u-20237	RV_10,118.04c rocamāno vibhāvasuḥ //	rocamānaḥ vibhāvasuḥ 
SA_GV01_rvh1-10u-20238	RV_10,118.05a jaramāṇaḥ sam idhyase devebhyo havyavāhana /	jaramāṇaḥ sam idhyase devebhyaḥ havya vāhana 
SA_GV01_rvh1-10u-20239	RV_10,118.05c taṃ tvā havanta martyāḥ //	tam tvā havanta martyāḥ 
SA_GV01_rvh1-10u-20240	RV_10,118.06a tam martā amartyaṃ ghṛtenāgniṃ saparyata /	tam martāḥ amartyam ghṛtena agnim saparyata 
SA_GV01_rvh1-10u-20241	RV_10,118.06c adābhyaṃ gṛhapatim //	adābhyam gṛhapatim 
SA_GV01_rvh1-10u-20242	RV_10,118.07a adābhyena śociṣāgne rakṣas tvaṃ daha /	adābhyena śociṣā agne rakṣaḥ tvam daha 
SA_GV01_rvh1-10u-20243	RV_10,118.07c gopā ṛtasya dīdihi //	gopāḥ ṛtasya dīdihi 
SA_GV01_rvh1-10u-20244	RV_10,118.08a sa tvam agne pratīkena praty oṣa yātudhānyaḥ /	sa tvam agne pratīkena prati oṣa yātudhānyaḥ 
SA_GV01_rvh1-10u-20245	RV_10,118.08c urukṣayeṣu dīdyat //	urukṣayeṣu dīdyat 
SA_GV01_rvh1-10u-20246	RV_10,118.09a taṃ tvā gīrbhir urukṣayā havyavāhaṃ sam īdhire /	tam tvā gīrbhiḥ urukṣayāḥ havyavāham sam īdhire 
SA_GV01_rvh1-10u-20247	RV_10,118.09c yajiṣṭham mānuṣe jane //	yajiṣṭham mānuṣe jane 
SA_GV01_rvh1-10u-20248	RV_10,119.01a iti vā iti me mano gām aśvaṃ sanuyām iti /	iti vai iti me manaḥ gām aśvam sanuyām iti 
SA_GV01_rvh1-10u-20249	RV_10,119.01c kuvit somasyāpām iti //	kuvid somasya apām iti 
SA_GV01_rvh1-10u-20250	RV_10,119.02a pra vātā iva dodhata un mā pītā ayaṃsata /	pra vātāḥ iva dodhataḥ ud mā pītāḥ ayaṃsata 
SA_GV01_rvh1-10u-20251	RV_10,119.02c kuvit somasyāpām iti //	kuvid somasya apām iti 
SA_GV01_rvh1-10u-20252	RV_10,119.03a un mā pītā ayaṃsata ratham aśvā ivāśavaḥ /	ud mā pītāḥ ayaṃsata ratham aśvāḥ iva aśavaḥ 
SA_GV01_rvh1-10u-20253	RV_10,119.03c kuvit somasyāpām iti //	kuvid somasya apām iti 
SA_GV01_rvh1-10u-20254	RV_10,119.04a upa mā matir asthita vāśrā putram iva priyam /	upa mā matiḥ asthita vāśrā putram iva priyam 
SA_GV01_rvh1-10u-20255	RV_10,119.04c kuvit somasyāpām iti //	kuvid somasya apām iti 
SA_GV01_rvh1-10u-20256	RV_10,119.05a ahaṃ taṣṭeva vandhuram pary acāmi hṛdā matim /	aham taṣṭā iva vandhuram pari acāmi hṛdā matim 
SA_GV01_rvh1-10u-20257	RV_10,119.05c kuvit somasyāpām iti //	kuvid somasya apām iti 
SA_GV01_rvh1-10u-20258	RV_10,119.06a nahi me akṣipac canācchāntsuḥ pañca kṛṣṭayaḥ /	nahi me akṣipat cana acchāntsuḥ pañca kṛṣṭayaḥ 
SA_GV01_rvh1-10u-20259	RV_10,119.06c kuvit somasyāpām iti //	kuvid somasya apām iti 
SA_GV01_rvh1-10u-20260	RV_10,119.07a nahi me rodasī ubhe anyam pakṣaṃ cana prati /	nahi me rodasī ubhe anyam pakṣam cana prati 
SA_GV01_rvh1-10u-20261	RV_10,119.07c kuvit somasyāpām iti //	kuvid somasya apām iti 
SA_GV01_rvh1-10u-20262	RV_10,119.08a abhi dyām mahinā bhuvam abhīmām pṛthivīm mahīm /	abhi dyām mahinā bhuvam abhi imām pṛthivīm mahīm 
SA_GV01_rvh1-10u-20263	RV_10,119.08c kuvit somasyāpām iti //	kuvid somasya apām iti 
SA_GV01_rvh1-10u-20264	RV_10,119.09a hantāham pṛthivīm imāṃ ni dadhānīha veha vā /	hanta aham pṛthivīm imām ni dadhāni iha vā iha vā 
SA_GV01_rvh1-10u-20265	RV_10,119.09c kuvit somasyāpām iti //	kuvid somasya apām iti 
SA_GV01_rvh1-10u-20266	RV_10,119.10a oṣam it pṛthivīm ahaṃ jaṅghanānīha veha vā /	oṣam id pṛthivīm aham jaṅghanāni iha vā iha vā 
SA_GV01_rvh1-10u-20267	RV_10,119.10c kuvit somasyāpām iti //	kuvid somasya apām iti 
SA_GV01_rvh1-10u-20268	RV_10,119.11a divi me anyaḥ pakṣo 'dho anyam acīkṛṣam /	divi me anyaḥ pakṣaḥ dhaḥ anyam acīkṛṣam 
SA_GV01_rvh1-10u-20269	RV_10,119.11c kuvit somasyāpām iti //	kuvid somasya apām iti 
SA_GV01_rvh1-10u-20270	RV_10,119.12a aham asmi mahāmaho 'bhinabhyam udīṣitaḥ /	aham asmi mahā mahaḥ udīṣitaḥ 
SA_GV01_rvh1-10u-20271	RV_10,119.12c kuvit somasyāpām iti //	kuvid somasya apām iti 
SA_GV01_rvh1-10u-20272	RV_10,119.13a gṛho yāmy araṅkṛto devebhyo havyavāhanaḥ /	gṛhaḥ yāmi araṅkṛtaḥ devebhyaḥ havya vāhanaḥ 
SA_GV01_rvh1-10u-20273	RV_10,119.13c kuvit somasyāpām iti //	kuvid somasya apām iti 
SA_GV01_rvh1-10u-20274	RV_10,120.01a tad id āsa bhuvaneṣu jyeṣṭhaṃ yato jajña ugras tveṣanṛmṇaḥ /	tat id āsa bhuvaneṣu jyeṣṭham yatas jajñe ugraḥ tveṣa nṛmṇaḥ 
SA_GV01_rvh1-10u-20275	RV_10,120.01c sadyo jajñāno ni riṇāti śatrūn anu yaṃ viśve madanty ūmāḥ //	sadyas jajñānaḥ ni riṇāti śatrūn anu yam viśve madanti ūmāḥ 
SA_GV01_rvh1-10u-20276	RV_10,120.02a vāvṛdhānaḥ śavasā bhūryojāḥ śatrur dāsāya bhiyasaṃ dadhāti /	vāvṛdhānaḥ śavasā bhūri ojāḥ śatruḥ dāsāya bhiyasam dadhāti 
SA_GV01_rvh1-10u-20277	RV_10,120.02c avyanac ca vyanac ca sasni saṃ te navanta prabhṛtā madeṣu //	a vyanat ca vyanat ca sasni sam te navanta prabhṛtāḥ madeṣu 
SA_GV01_rvh1-10u-20278	RV_10,120.03a tve kratum api vṛñjanti viśve dvir yad ete trir bhavanty ūmāḥ /	tve kratum api vṛñjanti viśve dvis yat ete tris bhavanti ūmāḥ 
SA_GV01_rvh1-10u-20279	RV_10,120.03c svādoḥ svādīyaḥ svādunā sṛjā sam adaḥ su madhu madhunābhi yodhīḥ //	svādoḥ svādīyaḥ svādunā sṛja sam adaḥ su madhu madhunā abhi yodhīḥ 
SA_GV01_rvh1-10u-20280	RV_10,120.04a iti cid dhi tvā dhanā jayantam made-made anumadanti viprāḥ /	iti cit hi tvā dhanā jayantam mademade anumadanti viprāḥ 
SA_GV01_rvh1-10u-20281	RV_10,120.04c ojīyo dhṛṣṇo sthiram ā tanuṣva mā tvā dabhan yātudhānā durevāḥ //	ojīyaḥ dhṛṣṇo sthiram ā tanuṣva mā tvā dabhan yātudhānāḥ durevāḥ 
SA_GV01_rvh1-10u-20282	RV_10,120.05a tvayā vayaṃ śāśadmahe raṇeṣu prapaśyanto yudhenyāni bhūri /	tvayā vayam śāśadmahe raṇeṣu prapaśyantaḥ yudhenyāni bhūri 
SA_GV01_rvh1-10u-20283	RV_10,120.05c codayāmi ta āyudhā vacobhiḥ saṃ te śiśāmi brahmaṇā vayāṃsi //	codayāmi te āyudhā vacobhiḥ sam te śiśāmi brahmaṇā vayāṃsi 
SA_GV01_rvh1-10u-20284	RV_10,120.06a stuṣeyyam puruvarpasam ṛbhvam inatamam āptyam āptyānām /	stuṣeyyam puru varpasam ṛbhvam inatamam āptyam āptyānām 
SA_GV01_rvh1-10u-20285	RV_10,120.06c ā darṣate śavasā sapta dānūn pra sākṣate pratimānāni bhūri //	ā darṣate śavasā sapta dānūn pra sākṣate pratimānāni bhūri 
SA_GV01_rvh1-10u-20286	RV_10,120.07a ni tad dadhiṣe 'varam paraṃ ca yasminn āvithāvasā duroṇe /	ni tat dadhiṣe varam param ca yasmin āvitha avasā duroṇe 
SA_GV01_rvh1-10u-20287	RV_10,120.07c ā mātarā sthāpayase jigatnū ata inoṣi karvarā purūṇi //	ā mātarā sthāpayase jigatnū atas inoṣi karvarā purūṇi 
SA_GV01_rvh1-10u-20288	RV_10,120.08a imā brahma bṛhaddivo vivaktīndrāya śūṣam agriyaḥ svarṣāḥ /	imā brahma bṛhaddivaḥ vivakti indrāya śūṣam agriyaḥ svarṣāḥ 
SA_GV01_rvh1-10u-20289	RV_10,120.08c maho gotrasya kṣayati svarājo duraś ca viśvā avṛṇod apa svāḥ //	mahaḥ gotrasya kṣayati svarājaḥ duraḥ ca viśvāḥ avṛṇot apa svāḥ 
SA_GV01_rvh1-10u-20290	RV_10,120.09a evā mahān bṛhaddivo atharvāvocat svāṃ tanvam indram eva /	eva mahān bṛhaddivaḥ atharvā avocat svām tanvam indram eva 
SA_GV01_rvh1-10u-20291	RV_10,120.09c svasāro mātaribhvarīr ariprā hinvanti ca śavasā vardhayanti ca //	svasāraḥ mātaribhvarīḥ ariprāḥ hinvanti ca śavasā vardhayanti ca 
SA_GV01_rvh1-10u-20292	RV_10,121.01a hiraṇyagarbhaḥ sam avartatāgre bhūtasya jātaḥ patir eka āsīt /	hiraṇya garbhaḥ sam avartata agre bhūtasya jātaḥ patiḥ ekaḥ āsīt 
SA_GV01_rvh1-10u-20293	RV_10,121.01c sa dādhāra pṛthivīṃ dyām utemāṃ kasmai devāya haviṣā vidhema //	sa dādhāra pṛthivīm dyām uta imām kasmai devāya haviṣā vidhema 
SA_GV01_rvh1-10u-20294	RV_10,121.02a ya ātmadā baladā yasya viśva upāsate praśiṣaṃ yasya devāḥ /	yaḥ ātma dāḥ bala dāḥ yasya viśve upāsate praśiṣam yasya devāḥ 
SA_GV01_rvh1-10u-20295	RV_10,121.02c yasya chāyāmṛtaṃ yasya mṛtyuḥ kasmai devāya haviṣā vidhema //	yasya chāyā amṛtam yasya mṛtyuḥ kasmai devāya haviṣā vidhema 
SA_GV01_rvh1-10u-20296	RV_10,121.03a yaḥ prāṇato nimiṣato mahitvaika id rājā jagato babhūva /	yaḥ prāṇataḥ nimiṣataḥ mahitvā ekaḥ id rājā jagataḥ babhūva 
SA_GV01_rvh1-10u-20297	RV_10,121.03c ya īśe asya dvipadaś catuṣpadaḥ kasmai devāya haviṣā vidhema //	yaḥ īśe asya dvipadaḥ catuṣpadaḥ kasmai devāya haviṣā vidhema 
SA_GV01_rvh1-10u-20298	RV_10,121.04a yasyeme himavanto mahitvā yasya samudraṃ rasayā sahāhuḥ /	yasya ime himavantaḥ mahitvā yasya samudram rasayā saha āhuḥ 
SA_GV01_rvh1-10u-20299	RV_10,121.04c yasyemāḥ pradiśo yasya bāhū kasmai devāya haviṣā vidhema //	yasya imāḥ pradiśaḥ yasya bāhū kasmai devāya haviṣā vidhema 
SA_GV01_rvh1-10u-20300	RV_10,121.05a yena dyaur ugrā pṛthivī ca dṛḷhā yena sva stabhitaṃ yena nākaḥ /	yena dyauḥ ugrā pṛthivī ca dṛḍhā yena svar stabhitam yena nākaḥ 
SA_GV01_rvh1-10u-20301	RV_10,121.05c yo antarikṣe rajaso vimānaḥ kasmai devāya haviṣā vidhema //	yaḥ antarikṣe rajasaḥ vimānaḥ kasmai devāya haviṣā vidhema 
SA_GV01_rvh1-10u-20302	RV_10,121.06a yaṃ krandasī avasā tastabhāne abhy aikṣetām manasā rejamāne /	yam krandasī avasā tastabhāne abhī aikṣetām manasā rejamāne 
SA_GV01_rvh1-10u-20303	RV_10,121.06c yatrādhi sūra udito vibhāti kasmai devāya haviṣā vidhema //	yatra adhi sūraḥ uditaḥ vibhāti kasmai devāya haviṣā vidhema 
SA_GV01_rvh1-10u-20304	RV_10,121.07a āpo ha yad bṛhatīr viśvam āyan garbhaṃ dadhānā janayantīr agnim /	āpaḥ ha yat bṛhatīḥ viśvam āyan garbham dadhānāḥ janayantīḥ agnim 
SA_GV01_rvh1-10u-20305	RV_10,121.07c tato devānāṃ sam avartatāsur ekaḥ kasmai devāya haviṣā vidhema //	tatas devānām sam avartata āsuḥ ekaḥ kasmai devāya haviṣā vidhema 
SA_GV01_rvh1-10u-20306	RV_10,121.08a yaś cid āpo mahinā paryapaśyad dakṣaṃ dadhānā janayantīr yajñam /	yaḥ cit āpaḥ mahinā paryapaśyat dakṣam dadhānāḥ janayantīḥ yajñam 
SA_GV01_rvh1-10u-20307	RV_10,121.08c yo deveṣv adhi deva eka āsīt kasmai devāya haviṣā vidhema //	yaḥ deveṣu adhi devaḥ ekaḥ āsīt kasmai devāya haviṣā vidhema 
SA_GV01_rvh1-10u-20308	RV_10,121.09a mā no hiṃsīj janitā yaḥ pṛthivyā yo vā divaṃ satyadharmā jajāna /	mā naḥ hiṃsīt janitā yaḥ pṛthivyāḥ yaḥ vā divam satya dharmā jajāna 
SA_GV01_rvh1-10u-20309	RV_10,121.09c yaś cāpaś candrā bṛhatīr jajāna kasmai devāya haviṣā vidhema //	yaḥ ca apaḥ candrāḥ bṛhatīḥ jajāna kasmai devāya haviṣā vidhema 
SA_GV01_rvh1-10u-20310	RV_10,121.10a prajāpate na tvad etāny anyo viśvā jātāni pari tā babhūva /	prajāpate na tvat etāni anyaḥ viśvā jātāni pari tā babhūva 
SA_GV01_rvh1-10u-20311	RV_10,121.10c yatkāmās te juhumas tan no astu vayaṃ syāma patayo rayīṇām //	yad kāmāḥ te juhumaḥ tat naḥ astu vayam syāma patayaḥ rayīṇām 
SA_GV01_rvh1-10u-20312	RV_10,122.01a vasuṃ na citramahasaṃ gṛṇīṣe vāmaṃ śevam atithim adviṣeṇyam /	vasum na citra mahasam gṛṇīṣe vāmam śevam atithim adviṣeṇyam 
SA_GV01_rvh1-10u-20313	RV_10,122.01c sa rāsate śurudho viśvadhāyaso 'gnir hotā gṛhapatiḥ suvīryam //	sa rāsate śurudhaḥ viśva dhāyasaḥ gniḥ hotā gṛhapatiḥ su vīryam 
SA_GV01_rvh1-10u-20314	RV_10,122.02a juṣāṇo agne prati harya me vaco viśvāni vidvān vayunāni sukrato /	juṣāṇaḥ agne prati harya me vacaḥ viśvāni vidvān vayunāni su krato 
SA_GV01_rvh1-10u-20315	RV_10,122.02c ghṛtanirṇig brahmaṇe gātum eraya tava devā ajanayann anu vratam //	ghṛta nirṇij brahmaṇe gātum eraya tava devāḥ ajanayan anu vratam 
SA_GV01_rvh1-10u-20316	RV_10,122.03a sapta dhāmāni pariyann amartyo dāśad dāśuṣe sukṛte māmahasva /	sapta dhāmāni pariyan amartyaḥ dāśat dāśuṣe su kṛte māmahasva 
SA_GV01_rvh1-10u-20317	RV_10,122.03c suvīreṇa rayiṇāgne svābhuvā yas ta ānaṭ samidhā taṃ juṣasva //	su vīreṇa rayiṇā agne yaḥ te ānaṭ samidhā tam juṣasva 
SA_GV01_rvh1-10u-20318	RV_10,122.04a yajñasya ketum prathamam purohitaṃ haviṣmanta īḷate sapta vājinam /	yajñasya ketum prathamam purohitam haviṣmantaḥ īḍate sapta vājinam 
SA_GV01_rvh1-10u-20319	RV_10,122.04c śṛṇvantam agniṃ ghṛtapṛṣṭham ukṣaṇam pṛṇantaṃ devam pṛṇate suvīryam //	śṛṇvantam agnim ghṛta pṛṣṭham ukṣaṇam pṛṇantam devam pṛṇate su vīryam 
SA_GV01_rvh1-10u-20320	RV_10,122.05a tvaṃ dūtaḥ prathamo vareṇyaḥ sa hūyamāno amṛtāya matsva /	tvam dūtaḥ prathamaḥ vareṇyaḥ sa hūyamānaḥ amṛtāya matsva 
SA_GV01_rvh1-10u-20321	RV_10,122.05c tvām marjayan maruto dāśuṣo gṛhe tvāṃ stomebhir bhṛgavo vi rurucuḥ //	tvām marjayan marutaḥ dāśuṣaḥ gṛhe tvām stomebhiḥ bhṛgavaḥ vi rurucuḥ 
SA_GV01_rvh1-10u-20322	RV_10,122.06a iṣaṃ duhan sudughāṃ viśvadhāyasaṃ yajñapriye yajamānāya sukrato /	iṣam duhan sudughām viśva dhāyasam yajña priye yajamānāya su krato 
SA_GV01_rvh1-10u-20323	RV_10,122.06c agne ghṛtasnus trir ṛtāni dīdyad vartir yajñam pariyan sukratūyase //	agne ghṛtasnuḥ tris ṛtāni dīdyat vartiḥ yajñam pariyan sukratūyase 
SA_GV01_rvh1-10u-20324	RV_10,122.07a tvām id asyā uṣaso vyuṣṭiṣu dūtaṃ kṛṇvānā ayajanta mānuṣāḥ /	tvām id asyāḥ uṣasaḥ vyuṣṭiṣu dūtam kṛṇvānāḥ ayajanta mānuṣāḥ 
SA_GV01_rvh1-10u-20325	RV_10,122.07c tvāṃ devā mahayāyyāya vāvṛdhur ājyam agne nimṛjanto adhvare //	tvām devāḥ mahayāyyāya vāvṛdhuḥ ājyam agne nimṛjantaḥ adhvare 
SA_GV01_rvh1-10u-20326	RV_10,122.08a ni tvā vasiṣṭhā ahvanta vājinaṃ gṛṇanto agne vidatheṣu vedhasaḥ /	ni tvā vasiṣṭhāḥ ahvanta vājinam gṛṇantaḥ agne vidatheṣu vedhasaḥ 
SA_GV01_rvh1-10u-20327	RV_10,122.08c rāyas poṣaṃ yajamāneṣu dhāraya yūyam pāta svastibhiḥ sadā naḥ //	rāyaḥ poṣam yajamāneṣu dhāraya yūyam pāta svastibhiḥ sadā naḥ 
SA_GV01_rvh1-10u-20328	RV_10,123.01a ayaṃ venaś codayat pṛśnigarbhā jyotirjarāyū rajaso vimāne /	ayam venaḥ codayat pṛśni garbhāḥ jyotiḥ jarāyūḥ rajasaḥ vimāne 
SA_GV01_rvh1-10u-20329	RV_10,123.01c imam apāṃ saṃgame sūryasya śiśuṃ na viprā matibhī rihanti //	imam apām saṃgame sūryasya śiśum na viprāḥ matibhiḥ rihanti 
SA_GV01_rvh1-10u-20330	RV_10,123.02a samudrād ūrmim ud iyarti veno nabhojāḥ pṛṣṭhaṃ haryatasya darśi /	samudrāt ūrmim ud iyarti venaḥ nabhaḥ jāḥ pṛṣṭham haryatasya darśi 
SA_GV01_rvh1-10u-20331	RV_10,123.02c ṛtasya sānāv adhi viṣṭapi bhrāṭ samānaṃ yonim abhy anūṣata vrāḥ //	ṛtasya sānau adhi viṣṭapi bhrāj samānam yonim abhī anūṣata vrāḥ 
SA_GV01_rvh1-10u-20332	RV_10,123.03a samānam pūrvīr abhi vāvaśānās tiṣṭhan vatsasya mātaraḥ sanīḷāḥ /	samānam pūrvīḥ abhi vāvaśānāḥ tiṣṭhan vatsasya mātaraḥ sanīḷāḥ 
SA_GV01_rvh1-10u-20333	RV_10,123.03c ṛtasya sānāv adhi cakramāṇā rihanti madhvo amṛtasya vāṇīḥ //	ṛtasya sānau adhi cakramāṇāḥ rihanti madhvaḥ amṛtasya vāṇīḥ 
SA_GV01_rvh1-10u-20334	RV_10,123.04a jānanto rūpam akṛpanta viprā mṛgasya ghoṣam mahiṣasya hi gman /	jānantaḥ rūpam akṛpanta viprāḥ mṛgasya ghoṣam mahiṣasya hi gman 
SA_GV01_rvh1-10u-20335	RV_10,123.04c ṛtena yanto adhi sindhum asthur vidad gandharvo amṛtāni nāma //	ṛtena yantaḥ adhi sindhum asthuḥ vidat gandharvaḥ amṛtāni nāma 
SA_GV01_rvh1-10u-20336	RV_10,123.05a apsarā jāram upasiṣmiyāṇā yoṣā bibharti parame vyoman /	apsarāḥ jāram upasiṣmiyāṇā yoṣā bibharti parame vyoman 
SA_GV01_rvh1-10u-20337	RV_10,123.05c carat priyasya yoniṣu priyaḥ san sīdat pakṣe hiraṇyaye sa venaḥ //	carat priyasya yoniṣu priyaḥ san sīdat pakṣe hiraṇyaye sa venaḥ 
SA_GV01_rvh1-10u-20338	RV_10,123.06a nāke suparṇam upa yat patantaṃ hṛdā venanto abhy acakṣata tvā /	nāke suparṇam upa yat patantam hṛdā venantaḥ abhī acakṣata tvā 
SA_GV01_rvh1-10u-20339	RV_10,123.06c hiraṇyapakṣaṃ varuṇasya dūtaṃ yamasya yonau śakunam bhuraṇyum //	hiraṇya pakṣam varuṇasya dūtam yamasya yonau śakunam bhuraṇyum 
SA_GV01_rvh1-10u-20340	RV_10,123.07a ūrdhvo gandharvo adhi nāke asthāt pratyaṅ citrā bibhrad asyāyudhāni /	ūrdhvaḥ gandharvaḥ adhi nāke asthāt pratyaṅ citrā bibhrat asya āyudhāni 
SA_GV01_rvh1-10u-20341	RV_10,123.07c vasāno atkaṃ surabhiṃ dṛśe kaṃ svar ṇa nāma janata priyāṇi //	vasānaḥ atkam surabhim dṛśe kam svar na nāma janata priyāṇi 
SA_GV01_rvh1-10u-20342	RV_10,123.08a drapsaḥ samudram abhi yaj jigāti paśyan gṛdhrasya cakṣasā vidharman /	drapsaḥ samudram abhi yat jigāti paśyan gṛdhrasya cakṣasā vidharman 
SA_GV01_rvh1-10u-20343	RV_10,123.08c bhānuḥ śukreṇa śociṣā cakānas tṛtīye cakre rajasi priyāṇi //	bhānuḥ śukreṇa śociṣā cakānaḥ tṛtīye cakre rajasi priyāṇi 
SA_GV01_rvh1-10u-20344	RV_10,124.01a imaṃ no agna upa yajñam ehi pañcayāmaṃ trivṛtaṃ saptatantum /	imam naḥ agne upa yajñam ehi pañca yāmam trivṛtam sapta tantum 
SA_GV01_rvh1-10u-20345	RV_10,124.01c aso havyavāḷ uta naḥ purogā jyog eva dīrghaṃ tama āśayiṣṭhāḥ //	asaḥ havyavāṭ uta naḥ purogāḥ jyok eva dīrgham tamaḥ āśayiṣṭhāḥ 
SA_GV01_rvh1-10u-20346	RV_10,124.02a adevād devaḥ pracatā guhā yan prapaśyamāno amṛtatvam emi /	adevāt devaḥ pracatā guhā yan prapaśyamānaḥ amṛta tvam emi 
SA_GV01_rvh1-10u-20347	RV_10,124.02c śivaṃ yat santam aśivo jahāmi svāt sakhyād araṇīṃ nābhim emi //	śivam yat santam aśivaḥ jahāmi svāt sakhyāt araṇīm nābhim emi 
SA_GV01_rvh1-10u-20348	RV_10,124.03a paśyann anyasyā atithiṃ vayāyā ṛtasya dhāma vi mime purūṇi /	paśyan anyasyāḥ atithim vayāyāḥ ṛtasya dhāma vi mime purūṇi 
SA_GV01_rvh1-10u-20349	RV_10,124.03c śaṃsāmi pitre asurāya śevam ayajñiyād yajñiyam bhāgam emi //	śaṃsāmi pitre asurāya śevam ayajñiyāt yajñiyam bhāgam emi 
SA_GV01_rvh1-10u-20350	RV_10,124.04a bahvīḥ samā akaram antar asminn indraṃ vṛṇānaḥ pitaraṃ jahāmi /	bahvīḥ samāḥ akaram antar asmin indram vṛṇānaḥ pitaram jahāmi 
SA_GV01_rvh1-10u-20351	RV_10,124.04c agniḥ somo varuṇas te cyavante paryāvard rāṣṭraṃ tad avāmy āyan //	agniḥ somaḥ varuṇaḥ te cyavante paryāvart rāṣṭram tat avāmi āyan 
SA_GV01_rvh1-10u-20352	RV_10,124.05a nirmāyā u tye asurā abhūvan tvaṃ ca mā varuṇa kāmayāse /	nirmāyāḥ u tye asurāḥ abhūvan tvam ca mā varuṇa kāmayāse 
SA_GV01_rvh1-10u-20353	RV_10,124.05c ṛtena rājann anṛtaṃ viviñcan mama rāṣṭrasyādhipatyam ehi //	ṛtena rājan anṛtam viviñcan mama rāṣṭrasya ādhipatyam ehi 
SA_GV01_rvh1-10u-20354	RV_10,124.06a idaṃ svar idam id āsa vāmam ayam prakāśa urv antarikṣam /	idam svar idam id āsa vāmam ayam prakāśaḥ uru antarikṣam 
SA_GV01_rvh1-10u-20355	RV_10,124.06c hanāva vṛtraṃ nirehi soma haviṣ ṭvā santaṃ haviṣā yajāma //	hanāva vṛtram nirehi soma haviḥ tvā santam haviṣā yajāma 
SA_GV01_rvh1-10u-20356	RV_10,124.07a kaviḥ kavitvā divi rūpam āsajad aprabhūtī varuṇo nir apaḥ sṛjat /	kaviḥ kavi tvā divi rūpam āsajat a prabhūtīḥ varuṇaḥ niḥ apaḥ sṛjat 
SA_GV01_rvh1-10u-20357	RV_10,124.07c kṣemaṃ kṛṇvānā janayo na sindhavas tā asya varṇaṃ śucayo bharibhrati //	kṣemam kṛṇvānāḥ janayaḥ na sindhavaḥ tāḥ asya varṇam śucayaḥ bharibhrati 
SA_GV01_rvh1-10u-20358	RV_10,124.08a tā asya jyeṣṭham indriyaṃ sacante tā īm ā kṣeti svadhayā madantīḥ /	tāḥ asya jyeṣṭham indriyam sacante tāḥ īm ā kṣeti svadhayā madantīḥ 
SA_GV01_rvh1-10u-20359	RV_10,124.08c tā īṃ viśo na rājānaṃ vṛṇānā bībhatsuvo apa vṛtrād atiṣṭhan //	tāḥ īm viśaḥ na rājānam vṛṇānāḥ bībhatsuvaḥ apa vṛtrāt atiṣṭhan 
SA_GV01_rvh1-10u-20360	RV_10,124.09a bībhatsūnāṃ sayujaṃ haṃsam āhur apāṃ divyānāṃ sakhye carantam /	bībhatsūnām sayujam haṃsam āhuḥ apām divyānām sakhye carantam 
SA_GV01_rvh1-10u-20361	RV_10,124.09c anuṣṭubham anu carcūryamāṇam indraṃ ni cikyuḥ kavayo manīṣā //	anuṣṭubham anu carcūryamāṇam indram ni cikyuḥ kavayaḥ manīṣā 
SA_GV01_rvh1-10u-20362	RV_10,125.01a ahaṃ rudrebhir vasubhiś carāmy aham ādityair uta viśvadevaiḥ /	aham rudrebhiḥ vasubhiḥ carāmi aham ādityaiḥ uta viśvadevaiḥ 
SA_GV01_rvh1-10u-20363	RV_10,125.01c aham mitrāvaruṇobhā bibharmy aham indrāgnī aham aśvinobhā //	aham mitrāvaruṇā ubhā bibharmi aham indra agnī aham aśvinā ubhā 
SA_GV01_rvh1-10u-20364	RV_10,125.02a ahaṃ somam āhanasam bibharmy ahaṃ tvaṣṭāram uta pūṣaṇam bhagam /	aham somam āhanasam bibharmi aham tvaṣṭāram uta pūṣaṇam bhagam 
SA_GV01_rvh1-10u-20365	RV_10,125.02c ahaṃ dadhāmi draviṇaṃ haviṣmate suprāvye yajamānāya sunvate //	aham dadhāmi draviṇam haviṣmate suprāvye yajamānāya sunvate 
SA_GV01_rvh1-10u-20366	RV_10,125.03a ahaṃ rāṣṭrī saṃgamanī vasūnāṃ cikituṣī prathamā yajñiyānām /	aham rāṣṭrī saṃgamanī vasūnām cikituṣī prathamā yajñiyānām 
SA_GV01_rvh1-10u-20367	RV_10,125.03c tām mā devā vy adadhuḥ purutrā bhūristhātrām bhūry āveśayantīm //	tām mā devāḥ vi adadhuḥ purutrā bhūri sthātrām bhūri āveśayantīm 
SA_GV01_rvh1-10u-20368	RV_10,125.04a mayā so annam atti yo vipaśyati yaḥ prāṇiti ya īṃ śṛṇoty uktam /	mayā saḥ annam atti yaḥ vipaśyati yaḥ prāṇiti yaḥ īm śṛṇoti uktam 
SA_GV01_rvh1-10u-20369	RV_10,125.04c amantavo māṃ ta upa kṣiyanti śrudhi śruta śraddhivaṃ te vadāmi //	amantavaḥ mām te upa kṣiyanti śrudhi śruta śraddhivam te vadāmi 
SA_GV01_rvh1-10u-20370	RV_10,125.05a aham eva svayam idaṃ vadāmi juṣṭaṃ devebhir uta mānuṣebhiḥ /	aham eva svayam idam vadāmi juṣṭam devebhiḥ uta mānuṣebhiḥ 
SA_GV01_rvh1-10u-20371	RV_10,125.05c yaṃ kāmaye taṃ-tam ugraṃ kṛṇomi tam brahmāṇaṃ tam ṛṣiṃ taṃ sumedhām //	yam kāmaye tam tam ugram kṛṇomi tam brahmāṇam tam ṛṣim tam su medhām 
SA_GV01_rvh1-10u-20372	RV_10,125.06a ahaṃ rudrāya dhanur ā tanomi brahmadviṣe śarave hantavā u /	aham rudrāya dhanuḥ ā tanomi brahma dviṣe śarave hantavai u 
SA_GV01_rvh1-10u-20373	RV_10,125.06c ahaṃ janāya samadaṃ kṛṇomy ahaṃ dyāvāpṛthivī ā viveśa //	aham janāya samadam kṛṇomi aham dyāvāpṛthivī ā viveśa 
SA_GV01_rvh1-10u-20374	RV_10,125.07a ahaṃ suve pitaram asya mūrdhan mama yonir apsv antaḥ samudre /	aham suve pitaram asya mūrdhan mama yoniḥ apsu antar samudre 
SA_GV01_rvh1-10u-20375	RV_10,125.07c tato vi tiṣṭhe bhuvanānu viśvotāmūṃ dyāṃ varṣmaṇopa spṛśāmi //	tatas vi tiṣṭhe bhuvanā anu viśvā uta amūm dyām varṣmaṇā upa spṛśāmi 
SA_GV01_rvh1-10u-20376	RV_10,125.08a aham eva vāta iva pra vāmy ārabhamāṇā bhuvanāni viśvā /	aham eva vātaḥ iva pra vāmi ārabhamāṇā bhuvanāni viśvā 
SA_GV01_rvh1-10u-20377	RV_10,125.08c paro divā para enā pṛthivyaitāvatī mahinā sam babhūva //	paras divā paras enā pṛthivyā etāvatī mahinā sam babhūva 
SA_GV01_rvh1-10u-20378	RV_10,126.01a na tam aṃho na duritaṃ devāso aṣṭa martyam /	na tam aṃhaḥ na duritam devāsaḥ aṣṭa martyam 
SA_GV01_rvh1-10u-20379	RV_10,126.01c sajoṣaso yam aryamā mitro nayanti varuṇo ati dviṣaḥ //	sajoṣasaḥ yam aryamā mitraḥ nayanti varuṇaḥ ati dviṣaḥ 
SA_GV01_rvh1-10u-20380	RV_10,126.02a tad dhi vayaṃ vṛṇīmahe varuṇa mitrāryaman /	tat hi vayam vṛṇīmahe varuṇa mitra aryaman 
SA_GV01_rvh1-10u-20381	RV_10,126.02c yenā nir aṃhaso yūyam pātha nethā ca martyam ati dviṣaḥ //	yena niḥ aṃhasaḥ yūyam pātha netha ca martyam ati dviṣaḥ 
SA_GV01_rvh1-10u-20382	RV_10,126.03a te nūnaṃ no 'yam ūtaye varuṇo mitro aryamā /	te nūnam naḥ yam ūtaye varuṇaḥ mitraḥ aryamā 
SA_GV01_rvh1-10u-20383	RV_10,126.03c nayiṣṭhā u no neṣaṇi parṣiṣṭhā u naḥ parṣaṇy ati dviṣaḥ //	nayiṣṭhāḥ u naḥ neṣaṇi parṣiṣṭhāḥ u naḥ parṣaṇi ati dviṣaḥ 
SA_GV01_rvh1-10u-20384	RV_10,126.04a yūyaṃ viśvam pari pātha varuṇo mitro aryamā /	yūyam viśvam pari pātha varuṇaḥ mitraḥ aryamā 
SA_GV01_rvh1-10u-20385	RV_10,126.04c yuṣmākaṃ śarmaṇi priye syāma supraṇītayo 'ti dviṣaḥ //	yuṣmākam śarmaṇi priye syāma su praṇītayaḥ ti dviṣaḥ 
SA_GV01_rvh1-10u-20386	RV_10,126.05a ādityāso ati sridho varuṇo mitro aryamā /	ādityāsaḥ ati sridhaḥ varuṇaḥ mitraḥ aryamā 
SA_GV01_rvh1-10u-20387	RV_10,126.05c ugram marudbhī rudraṃ huvemendram agniṃ svastaye 'ti dviṣaḥ //	ugram marudbhiḥ rudram huvema indram agnim svastaye ti dviṣaḥ 
SA_GV01_rvh1-10u-20388	RV_10,126.06a netāra ū ṣu ṇas tiro varuṇo mitro aryamā /	netāraḥ u su naḥ tiras varuṇaḥ mitraḥ aryamā 
SA_GV01_rvh1-10u-20389	RV_10,126.06c ati viśvāni duritā rājānaś carṣaṇīnām ati dviṣaḥ //	ati viśvāni duritā rājānaḥ carṣaṇīnām ati dviṣaḥ 
SA_GV01_rvh1-10u-20390	RV_10,126.07a śunam asmabhyam ūtaye varuṇo mitro aryamā /	śunam asmabhyam ūtaye varuṇaḥ mitraḥ aryamā 
SA_GV01_rvh1-10u-20391	RV_10,126.07c śarma yacchantu sapratha ādityāso yad īmahe ati dviṣaḥ //	śarma yacchantu saprathaḥ ādityāsaḥ yat īmahe ati dviṣaḥ 
SA_GV01_rvh1-10u-20392	RV_10,126.08a yathā ha tyad vasavo gauryaṃ cit padi ṣitām amuñcatā yajatrāḥ /	yathā ha tyad vasavaḥ gauryam cit padi sitām amuñcata yajatrāḥ 
SA_GV01_rvh1-10u-20393	RV_10,126.08c evo ṣv asman muñcatā vy aṃhaḥ pra tāry agne prataraṃ na āyuḥ //	eva u su asmat muñcata vi aṃhaḥ pra tāri agne prataram naḥ āyuḥ 
SA_GV01_rvh1-10u-20394	RV_10,127.01a rātrī vy akhyad āyatī purutrā devy akṣabhiḥ /	rātrī vi akhyat āyatī purutrā devī akṣabhiḥ 
SA_GV01_rvh1-10u-20395	RV_10,127.01c viśvā adhi śriyo 'dhita //	viśvāḥ adhi śriyaḥ dhita 
SA_GV01_rvh1-10u-20396	RV_10,127.02a orv aprā amartyā nivato devy udvataḥ /	ā uru aprāḥ amartyā nivataḥ devī udvataḥ 
SA_GV01_rvh1-10u-20397	RV_10,127.02c jyotiṣā bādhate tamaḥ //	jyotiṣā bādhate tamaḥ 
SA_GV01_rvh1-10u-20398	RV_10,127.03a nir u svasāram askṛtoṣasaṃ devy āyatī /	niḥ u svasāram askṛta uṣasam devī āyatī 
SA_GV01_rvh1-10u-20399	RV_10,127.03c aped u hāsate tamaḥ //	apa id u hāsate tamaḥ 
SA_GV01_rvh1-10u-20400	RV_10,127.04a sā no adya yasyā vayaṃ ni te yāmann avikṣmahi /	sā naḥ adya yasyāḥ vayam ni te yāman avikṣmahi 
SA_GV01_rvh1-10u-20401	RV_10,127.04c vṛkṣe na vasatiṃ vayaḥ //	vṛkṣe na vasatim vayaḥ 
SA_GV01_rvh1-10u-20402	RV_10,127.05a ni grāmāso avikṣata ni padvanto ni pakṣiṇaḥ /	ni grāmāsaḥ avikṣata ni padvantaḥ ni pakṣiṇaḥ 
SA_GV01_rvh1-10u-20403	RV_10,127.05c ni śyenāsaś cid arthinaḥ //	ni śyenāsaḥ cit arthinaḥ 
SA_GV01_rvh1-10u-20404	RV_10,127.06a yāvayā vṛkyaṃ vṛkaṃ yavaya stenam ūrmye /	yāvaya vṛkyam vṛkam yavaya stenam ūrmye 
SA_GV01_rvh1-10u-20405	RV_10,127.06c athā naḥ sutarā bhava //	athā naḥ sutarā bhava 
SA_GV01_rvh1-10u-20406	RV_10,127.07a upa mā pepiśat tamaḥ kṛṣṇaṃ vyaktam asthita /	upa mā pepiśat tamaḥ kṛṣṇam vyaktam asthita 
SA_GV01_rvh1-10u-20407	RV_10,127.07c uṣa ṛṇeva yātaya //	uṣaḥ ṛṇā iva yātaya 
SA_GV01_rvh1-10u-20408	RV_10,127.08a upa te gā ivākaraṃ vṛṇīṣva duhitar divaḥ /	upa te gāḥ iva akaram vṛṇīṣva duhitar divaḥ 
SA_GV01_rvh1-10u-20409	RV_10,127.08c rātri stomaṃ na jigyuṣe //	rātri stomam na jigyuṣe 
SA_GV01_rvh1-10u-20410	RV_10,128.01a mamāgne varco vihaveṣv astu vayaṃ tvendhānās tanvam puṣema /	mama agne varcaḥ vihaveṣu astu vayam tvā indhānāḥ tanvam puṣema 
SA_GV01_rvh1-10u-20411	RV_10,128.01c mahyaṃ namantām pradiśaś catasras tvayādhyakṣeṇa pṛtanā jayema //	mahyam namantām pradiśaḥ catasraḥ tvayā adhyakṣeṇa pṛtanāḥ jayema 
SA_GV01_rvh1-10u-20412	RV_10,128.02a mama devā vihave santu sarva indravanto maruto viṣṇur agniḥ /	mama devāḥ vihave santu sarve indravantaḥ marutaḥ viṣṇuḥ agniḥ 
SA_GV01_rvh1-10u-20413	RV_10,128.02c mamāntarikṣam urulokam astu mahyaṃ vātaḥ pavatāṃ kāme asmin //	mama antarikṣam uru lokam astu mahyam vātaḥ pavatām kāme asmin 
SA_GV01_rvh1-10u-20414	RV_10,128.03a mayi devā draviṇam ā yajantām mayy āśīr astu mayi devahūtiḥ /	mayi devāḥ draviṇam ā yajantām mayi āśīḥ astu mayi deva hūtiḥ 
SA_GV01_rvh1-10u-20415	RV_10,128.03c daivyā hotāro vanuṣanta pūrve 'riṣṭāḥ syāma tanvā suvīrāḥ //	daivyāḥ hotāraḥ vanuṣanta pūrve riṣṭāḥ syāma tanvā su vīrāḥ 
SA_GV01_rvh1-10u-20416	RV_10,128.04a mahyaṃ yajantu mama yāni havyākūtiḥ satyā manaso me astu /	mahyam yajantu mama yāni havyā ākūtiḥ satyā manasaḥ me astu 
SA_GV01_rvh1-10u-20417	RV_10,128.04c eno mā ni gāṃ katamac canāhaṃ viśve devāso adhi vocatā naḥ //	enaḥ mā ni gām katamat cana aham viśve devāsaḥ adhi vocata naḥ 
SA_GV01_rvh1-10u-20418	RV_10,128.05a devīḥ ṣaḷ urvīr uru naḥ kṛṇota viśve devāsa iha vīrayadhvam /	devīḥ ṣaḍ urvīḥ uru naḥ kṛṇota viśve devāsaḥ iha vīrayadhvam 
SA_GV01_rvh1-10u-20419	RV_10,128.05c mā hāsmahi prajayā mā tanūbhir mā radhāma dviṣate soma rājan //	mā hāsmahi prajayā mā tanūbhiḥ mā radhāma dviṣate soma rājan 
SA_GV01_rvh1-10u-20420	RV_10,128.06a agne manyum pratinudan pareṣām adabdho gopāḥ pari pāhi nas tvam /	agne manyum pratinudan pareṣām adabdhaḥ gopāḥ pari pāhi naḥ tvam 
SA_GV01_rvh1-10u-20421	RV_10,128.06c pratyañco yantu nigutaḥ punas te 'maiṣāṃ cittam prabudhāṃ vi neśat //	pratyañcaḥ yantu nigutaḥ punar te mā eṣām cittam prabudhām vi neśat 
SA_GV01_rvh1-10u-20422	RV_10,128.07a dhātā dhātṝṇām bhuvanasya yas patir devaṃ trātāram abhimātiṣāham /	dhātā dhātṝṇām bhuvanasya yaḥ patiḥ devam trātāram abhimātiṣāham 
SA_GV01_rvh1-10u-20423	RV_10,128.07c imaṃ yajñam aśvinobhā bṛhaspatir devāḥ pāntu yajamānaṃ nyarthāt //	imam yajñam aśvinā ubhā bṛhaspatiḥ devāḥ pāntu yajamānam nyarthāt 
SA_GV01_rvh1-10u-20424	RV_10,128.08a uruvyacā no mahiṣaḥ śarma yaṃsad asmin have puruhūtaḥ purukṣuḥ /	uru vyacāḥ naḥ mahiṣaḥ śarma yaṃsat asmin have puru hūtaḥ purukṣuḥ 
SA_GV01_rvh1-10u-20425	RV_10,128.08c sa naḥ prajāyai haryaśva mṛḷayendra mā no rīriṣo mā parā dāḥ //	sa naḥ prajāyai hari aśva mṛḍaya indra mā naḥ rīriṣaḥ mā parā dāḥ 
SA_GV01_rvh1-10u-20426	RV_10,128.09a ye naḥ sapatnā apa te bhavantv indrāgnibhyām ava bādhāmahe tān /	ye naḥ sapatnāḥ apa te bhavantu indra agnibhyām ava bādhāmahe tān 
SA_GV01_rvh1-10u-20427	RV_10,128.09c vasavo rudrā ādityā uparispṛśam mograṃ cettāram adhirājam akran //	vasavaḥ rudrāḥ ādityāḥ uparispṛśam mā ugram cettāram adhirājam akran 
SA_GV01_rvh1-10u-20428	RV_10,129.01a nāsad āsīn no sad āsīt tadānīṃ nāsīd rajo no vyomā paro yat /	na asat āsīt na u sat āsīt tadānīm na āsīt rajaḥ na u vyomā paras yat 
SA_GV01_rvh1-10u-20429	RV_10,129.01c kim āvarīvaḥ kuha kasya śarmann ambhaḥ kim āsīd gahanaṃ gabhīram //	kim āvarīvaḥ kuha kasya śarman ambhaḥ kim āsīt gahanam gabhīram 
SA_GV01_rvh1-10u-20430	RV_10,129.02a na mṛtyur āsīd amṛtaṃ na tarhi na rātryā ahna āsīt praketaḥ /	na mṛtyuḥ āsīt amṛtam na tarhi na rātryāḥ ahnaḥ āsīt praketaḥ 
SA_GV01_rvh1-10u-20431	RV_10,129.02c ānīd avātaṃ svadhayā tad ekaṃ tasmād dhānyan na paraḥ kiṃ canāsa //	ānīt a vātam svadhayā tat ekam tasmāt na paraḥ kim cana āsa 
SA_GV01_rvh1-10u-20432	RV_10,129.03a tama āsīt tamasā gūḷham agre 'praketaṃ salilaṃ sarvam ā idam /	tamaḥ āsīt tamasā gūḍham agre praketam salilam sarvam ā idam 
SA_GV01_rvh1-10u-20433	RV_10,129.03c tucchyenābhv apihitaṃ yad āsīt tapasas tan mahinājāyataikam //	tucchyena ābhu apihitam yat āsīt tapasaḥ tat mahinā ajāyata ekam 
SA_GV01_rvh1-10u-20434	RV_10,129.04a kāmas tad agre sam avartatādhi manaso retaḥ prathamaṃ yad āsīt /	kāmaḥ tat agre sam avartata adhi manasaḥ retaḥ prathamam yat āsīt 
SA_GV01_rvh1-10u-20435	RV_10,129.04c sato bandhum asati nir avindan hṛdi pratīṣyā kavayo manīṣā //	sataḥ bandhum asati niḥ avindan hṛdi pratīṣyā kavayaḥ manīṣā 
SA_GV01_rvh1-10u-20436	RV_10,129.05a tiraścīno vitato raśmir eṣām adhaḥ svid āsī3d upari svid āsī3t /	tiraścīnaḥ vitataḥ raśmiḥ eṣām adhas svid upari svid 
SA_GV01_rvh1-10u-20437	RV_10,129.05c retodhā āsan mahimāna āsan svadhā avastāt prayatiḥ parastāt //	retaḥ dhāḥ āsan mahimānaḥ āsan svadhā avastāt prayatiḥ parastāt 
SA_GV01_rvh1-10u-20438	RV_10,129.06a ko addhā veda ka iha pra vocat kuta ājātā kuta iyaṃ visṛṣṭiḥ /	kaḥ addhā veda kaḥ iha pra vocat kutas ājātā kutas iyam visṛṣṭiḥ 
SA_GV01_rvh1-10u-20439	RV_10,129.06c arvāg devā asya visarjanenāthā ko veda yata ābabhūva //	arvāk devāḥ asya visarjanena atha kaḥ veda yatas ābabhūva 
SA_GV01_rvh1-10u-20440	RV_10,129.07a iyaṃ visṛṣṭir yata ābabhūva yadi vā dadhe yadi vā na /	iyam visṛṣṭiḥ yatas ābabhūva yadi vā dadhe yadi vā na 
SA_GV01_rvh1-10u-20441	RV_10,129.07c yo asyādhyakṣaḥ parame vyoman so aṅga veda yadi vā na veda //	yaḥ asya adhyakṣaḥ parame vyoman saḥ aṅga veda yadi vā na veda 
SA_GV01_rvh1-10u-20442	RV_10,130.01a yo yajño viśvatas tantubhis tata ekaśataṃ devakarmebhir āyataḥ /	yaḥ yajñaḥ viśvatas tantubhiḥ tatas ekaśatam deva karmebhiḥ āyataḥ 
SA_GV01_rvh1-10u-20443	RV_10,130.01c ime vayanti pitaro ya āyayuḥ pra vayāpa vayety āsate tate //	ime vayanti pitaraḥ ye āyayuḥ pra vaya apa vaya iti āsate tate 
SA_GV01_rvh1-10u-20444	RV_10,130.02a pumāṃ enaṃ tanuta ut kṛṇatti pumān vi tatne adhi nāke asmin /	pumān enam tanute ud kṛṇatti pumān vi tatne adhi nāke asmin 
SA_GV01_rvh1-10u-20445	RV_10,130.02c ime mayūkhā upa sedur ū sadaḥ sāmāni cakrus tasarāṇy otave //	ime mayūkhāḥ upa seduḥ u sadaḥ sāmāni cakruḥ tasarāṇi otave 
SA_GV01_rvh1-10u-20446	RV_10,130.03a kāsīt pramā pratimā kiṃ nidānam ājyaṃ kim āsīt paridhiḥ ka āsīt /	kā āsīt pramā pratimā kim nidānam ājyam kim āsīt paridhiḥ kaḥ āsīt 
SA_GV01_rvh1-10u-20447	RV_10,130.03c chandaḥ kim āsīt praugaṃ kim ukthaṃ yad devā devam ayajanta viśve //	chandaḥ kim āsīt praugam kim uktham yat devāḥ devam ayajanta viśve 
SA_GV01_rvh1-10u-20448	RV_10,130.04a agner gāyatry abhavat sayugvoṣṇihayā savitā sam babhūva /	agneḥ gāyatrī abhavat sayugvā uṣṇihayā savitā sam babhūva 
SA_GV01_rvh1-10u-20449	RV_10,130.04c anuṣṭubhā soma ukthair mahasvān bṛhaspater bṛhatī vācam āvat //	anuṣṭubhā somaḥ ukthaiḥ mahasvān bṛhaspateḥ bṛhatī vācam āvat 
SA_GV01_rvh1-10u-20450	RV_10,130.05a virāṇ mitrāvaruṇayor abhiśrīr indrasya triṣṭub iha bhāgo ahnaḥ /	virāj mitrāvaruṇayoḥ abhiśrīḥ indrasya triṣṭubh iha bhāgaḥ ahnaḥ 
SA_GV01_rvh1-10u-20451	RV_10,130.05c viśvān devāñ jagaty ā viveśa tena cākḷpra ṛṣayo manuṣyāḥ //	viśvān devān jagatī ā viveśa tena cākḷpre ṛṣayaḥ manuṣyāḥ 
SA_GV01_rvh1-10u-20452	RV_10,130.06a cākḷpre tena ṛṣayo manuṣyā yajñe jāte pitaro naḥ purāṇe /	cākḷpre tena ṛṣayaḥ manuṣyāḥ yajñe jāte pitaraḥ naḥ purāṇe 
SA_GV01_rvh1-10u-20453	RV_10,130.06c paśyan manye manasā cakṣasā tān ya imaṃ yajñam ayajanta pūrve //	paśyan manye manasā cakṣasā tān ye imam yajñam ayajanta pūrve 
SA_GV01_rvh1-10u-20454	RV_10,130.07a sahastomāḥ sahachandasa āvṛtaḥ sahapramā ṛṣayaḥ sapta daivyāḥ /	saha stomāḥ saha chandasaḥ āvṛtaḥ saha pramāḥ ṛṣayaḥ sapta daivyāḥ 
SA_GV01_rvh1-10u-20455	RV_10,130.07c pūrveṣām panthām anudṛśya dhīrā anvālebhire rathyo na raśmīn //	pūrveṣām panthām anudṛśya dhīrāḥ anvālebhire rathyaḥ na raśmīn 
SA_GV01_rvh1-10u-20456	RV_10,131.01a apa prāca indra viśvāṃ amitrān apāpāco abhibhūte nudasva /	apa prācaḥ indra viśvān amitrān apa apācaḥ abhibhūte nudasva 
SA_GV01_rvh1-10u-20457	RV_10,131.01c apodīco apa śūrādharāca urau yathā tava śarman madema //	apa udīcaḥ apa śūra adharācaḥ urau yathā tava śarman madema 
SA_GV01_rvh1-10u-20458	RV_10,131.02a kuvid aṅga yavamanto yavaṃ cid yathā dānty anupūrvaṃ viyūya /	kuvid aṅga yavamantaḥ yavam cit yathā dānti anupūrvam viyūya 
SA_GV01_rvh1-10u-20459	RV_10,131.02c ihehaiṣāṃ kṛṇuhi bhojanāni ye barhiṣo namovṛktiṃ na jagmuḥ //	iha iha eṣām kṛṇuhi bhojanāni ye barhiṣaḥ namovṛktim na jagmuḥ 
SA_GV01_rvh1-10u-20460	RV_10,131.03a nahi sthūry ṛtuthā yātam asti nota śravo vivide saṃgameṣu /	nahi sthūri ṛtuthā yātam asti na uta śravaḥ vivide saṃgameṣu 
SA_GV01_rvh1-10u-20461	RV_10,131.03c gavyanta indraṃ sakhyāya viprā aśvāyanto vṛṣaṇaṃ vājayantaḥ //	gavyantaḥ indram sakhyāya viprāḥ aśvāyantaḥ vṛṣaṇam vājayantaḥ 
SA_GV01_rvh1-10u-20462	RV_10,131.04a yuvaṃ surāmam aśvinā namucāv āsure sacā /	yuvam su rāmam aśvinā namucau āsure sacā 
SA_GV01_rvh1-10u-20463	RV_10,131.04c vipipānā śubhas patī indraṃ karmasv āvatam //	vipipānā śubhaḥ patī indram karmasu āvatam 
SA_GV01_rvh1-10u-20464	RV_10,131.05a putram iva pitarāv aśvinobhendrāvathuḥ kāvyair daṃsanābhiḥ /	putram iva pitarau aśvinā ubhā indra āvathuḥ kāvyaiḥ daṃsanābhiḥ 
SA_GV01_rvh1-10u-20465	RV_10,131.05c yat surāmaṃ vy apibaḥ śacībhiḥ sarasvatī tvā maghavann abhiṣṇak //	yat su rāmam vi apibaḥ śacībhiḥ sarasvatī tvā maghavan abhiṣṇak 
SA_GV01_rvh1-10u-20466	RV_10,131.06a indraḥ sutrāmā svavāṃ avobhiḥ sumṛḷīko bhavatu viśvavedāḥ /	indraḥ sutrāmā svavān avobhiḥ su mṛḷīkaḥ bhavatu viśva vedāḥ 
SA_GV01_rvh1-10u-20467	RV_10,131.06c bādhatāṃ dveṣo abhayaṃ kṛṇotu suvīryasya patayaḥ syāma //	bādhatām dveṣaḥ abhayam kṛṇotu su vīryasya patayaḥ syāma 
SA_GV01_rvh1-10u-20468	RV_10,131.07a tasya vayaṃ sumatau yajñiyasyāpi bhadre saumanase syāma /	tasya vayam sumatau yajñiyasya api bhadre saumanase syāma 
SA_GV01_rvh1-10u-20469	RV_10,131.07c sa sutrāmā svavāṃ indro asme ārāc cid dveṣaḥ sanutar yuyotu //	sa sutrāmā svavān indraḥ asme ārāt cit dveṣaḥ sanutar yuyotu 
SA_GV01_rvh1-10u-20470	RV_10,132.01a ījānam id dyaur gūrtāvasur ījānam bhūmir abhi prabhūṣaṇi /	ījānam id dyauḥ gūrtāvasuḥ ījānam bhūmiḥ abhi prabhūṣaṇi 
SA_GV01_rvh1-10u-20471	RV_10,132.01c ījānaṃ devāv aśvināv abhi sumnair avardhatām //	ījānam devau aśvinau abhi sumnaiḥ avardhatām 
SA_GV01_rvh1-10u-20472	RV_10,132.02a tā vām mitrāvaruṇā dhārayatkṣitī suṣumneṣitatvatā yajāmasi /	tā vām mitrāvaruṇā dhārayat kṣitī suṣumnā iṣitatvatā yajāmasi 
SA_GV01_rvh1-10u-20473	RV_10,132.02c yuvoḥ krāṇāya sakhyair abhi ṣyāma rakṣasaḥ //	yuvoḥ krāṇāya sakhyaiḥ abhi syāma rakṣasaḥ 
SA_GV01_rvh1-10u-20474	RV_10,132.03a adhā cin nu yad didhiṣāmahe vām abhi priyaṃ rekṇaḥ patyamānāḥ /	adhā cit nu yat didhiṣāmahe vām abhi priyam rekṇaḥ patyamānāḥ 
SA_GV01_rvh1-10u-20475	RV_10,132.03c dadvāṃ vā yat puṣyati rekṇaḥ sam v āran nakir asya maghāni //	dadvām vā yat puṣyati rekṇaḥ sam u ārat nakir asya maghāni 
SA_GV01_rvh1-10u-20476	RV_10,132.04a asāv anyo asura sūyata dyaus tvaṃ viśveṣāṃ varuṇāsi rājā /	asau anyaḥ asura sūyata dyauḥ tvam viśveṣām varuṇa asi rājā 
SA_GV01_rvh1-10u-20477	RV_10,132.04c mūrdhā rathasya cākan naitāvatainasāntakadhruk //	mūrdhā rathasya cākan na etāvatā enasā antaka druh 
SA_GV01_rvh1-10u-20478	RV_10,132.05a asmin sv etac chakapūta eno hite mitre nigatān hanti vīrān /	asmin su etat śaka pūte enaḥ hite mitre nigatān hanti vīrān 
SA_GV01_rvh1-10u-20479	RV_10,132.05c avor vā yad dhāt tanūṣv avaḥ priyāsu yajñiyāsv arvā //	avoḥ vā yat dhāt tanūṣu avaḥ priyāsu yajñiyāsu arvā 
SA_GV01_rvh1-10u-20480	RV_10,132.06a yuvor hi mātāditir vicetasā dyaur na bhūmiḥ payasā pupūtani /	yuvoḥ hi mātā aditiḥ vicetasā dyauḥ na bhūmiḥ payasā pupūtani 
SA_GV01_rvh1-10u-20481	RV_10,132.06c ava priyā didiṣṭana sūro ninikta raśmibhiḥ //	ava priyā didiṣṭana sūraḥ ninikta raśmibhiḥ 
SA_GV01_rvh1-10u-20482	RV_10,132.07a yuvaṃ hy apnarājāv asīdataṃ tiṣṭhad rathaṃ na dhūrṣadaṃ vanarṣadam /	yuvam hi apnarājau asīdatam tiṣṭhat ratham na dhūrṣadam vanarṣadam 
SA_GV01_rvh1-10u-20483	RV_10,132.07c tā naḥ kaṇūkayantīr nṛmedhas tatre aṃhasaḥ sumedhas tatre aṃhasaḥ //	tāḥ naḥ kaṇūkayantīḥ nṛmedhaḥ tatre aṃhasaḥ sumedhaḥ tatre aṃhasaḥ 
SA_GV01_rvh1-10u-20484	RV_10,133.01a pro ṣv asmai puroratham indrāya śūṣam arcata /	pra u su asmai puroratham indrāya śūṣam arcata 
SA_GV01_rvh1-10u-20485	RV_10,133.01c abhīke cid u lokakṛt saṃge samatsu vṛtrahāsmākam bodhi coditā nabhantām anyakeṣāṃ jyākā adhi dhanvasu //	abhīke cit u loka kṛt saṃge samatsu vṛtrahā asmākam bodhi coditā nabhantām anyakeṣām jyākāḥ adhi dhanvasu 
SA_GV01_rvh1-10u-20486	RV_10,133.02a tvaṃ sindhūṃr avāsṛjo 'dharāco ahann ahim /	tvam sindhūṃr avāsṛjaḥ dharācaḥ ahan ahim 
SA_GV01_rvh1-10u-20487	RV_10,133.02c aśatrur indra jajñiṣe viśvam puṣyasi vāryaṃ taṃ tvā pari ṣvajāmahe nabhantām anyakeṣāṃ jyākā adhi dhanvasu //	a śatruḥ indra jajñiṣe viśvam puṣyasi vāryam tam tvā pari svajāmahe nabhantām anyakeṣām jyākāḥ adhi dhanvasu 
SA_GV01_rvh1-10u-20488	RV_10,133.03a vi ṣu viśvā arātayo 'ryo naśanta no dhiyaḥ /	vi su viśvāḥ arātayaḥ ryaḥ naśanta naḥ dhiyaḥ 
SA_GV01_rvh1-10u-20489	RV_10,133.03c astāsi śatrave vadhaṃ yo na indra jighāṃsati yā te rātir dadir vasu nabhantām anyakeṣāṃ jyākā adhi dhanvasu //	astāsi śatrave vadham yaḥ naḥ indra jighāṃsati yā te rātiḥ dadiḥ vasu nabhantām anyakeṣām jyākāḥ adhi dhanvasu 
SA_GV01_rvh1-10u-20490	RV_10,133.04a yo na indrābhito jano vṛkāyur ādideśati /	yaḥ naḥ indra abhitas janaḥ vṛkāyuḥ ādideśati 
SA_GV01_rvh1-10u-20491	RV_10,133.04c adhaspadaṃ tam īṃ kṛdhi vibādho asi sāsahir nabhantām anyakeṣāṃ jyākā adhi dhanvasu //	adhaspadam tam īm kṛdhi vibādhaḥ asi sāsahiḥ nabhantām anyakeṣām jyākāḥ adhi dhanvasu 
SA_GV01_rvh1-10u-20492	RV_10,133.05a yo na indrābhidāsati sanābhir yaś ca niṣṭyaḥ /	yaḥ naḥ indra abhidāsati sanābhiḥ yaḥ ca niṣṭyaḥ 
SA_GV01_rvh1-10u-20493	RV_10,133.05c ava tasya balaṃ tira mahīva dyaur adha tmanā nabhantām anyakeṣāṃ jyākā adhi dhanvasu //	ava tasya balam tira mahī iva dyauḥ adha tmanā nabhantām anyakeṣām jyākāḥ adhi dhanvasu 
SA_GV01_rvh1-10u-20494	RV_10,133.06a vayam indra tvāyavaḥ sakhitvam ā rabhāmahe /	vayam indra tvāyavaḥ sakhitvam ā rabhāmahe 
SA_GV01_rvh1-10u-20495	RV_10,133.06c ṛtasya naḥ pathā nayāti viśvāni duritā nabhantām anyakeṣāṃ jyākā adhi dhanvasu //	ṛtasya naḥ pathā naya ati viśvāni duritā nabhantām anyakeṣām jyākāḥ adhi dhanvasu 
SA_GV01_rvh1-10u-20496	RV_10,133.07a asmabhyaṃ su tvam indra tāṃ śikṣa yā dohate prati varaṃ jaritre /	asmabhyam su tvam indra tām śikṣa yā dohate prati varam jaritre 
SA_GV01_rvh1-10u-20497	RV_10,133.07c acchidrodhnī pīpayad yathā naḥ sahasradhārā payasā mahī gauḥ //	acchidra udhnī pīpayat yathā naḥ sahasra dhārā payasā mahī gauḥ 
SA_GV01_rvh1-10u-20498	RV_10,134.01a ubhe yad indra rodasī āpaprāthoṣā iva /	ubhe yat indra rodasī āpaprātha uṣāḥ iva 
SA_GV01_rvh1-10u-20499	RV_10,134.01c mahāntaṃ tvā mahīnāṃ samrājaṃ carṣaṇīnāṃ devī janitry ajījanad bhadrā janitry ajījanat //	mahāntam tvā mahīnām samrājam carṣaṇīnām devī janitrī ajījanat bhadrā janitrī ajījanat 
SA_GV01_rvh1-10u-20500	RV_10,134.02a ava sma durhaṇāyato martasya tanuhi sthiram /	ava sma durhaṇāyataḥ martasya tanuhi sthiram 
SA_GV01_rvh1-10u-20501	RV_10,134.02c adhaspadaṃ tam īṃ kṛdhi yo asmāṃ ādideśati devī janitry ajījanad bhadrā janitry ajījanat //	adhaspadam tam īm kṛdhi yaḥ asmān ādideśati devī janitrī ajījanat bhadrā janitrī ajījanat 
SA_GV01_rvh1-10u-20502	RV_10,134.03a ava tyā bṛhatīr iṣo viśvaścandrā amitrahan /	ava tyāḥ bṛhatīḥ iṣaḥ viśvaścandrāḥ amitra han 
SA_GV01_rvh1-10u-20503	RV_10,134.03c śacībhiḥ śakra dhūnuhīndra viśvābhir ūtibhir devī janitry ajījanad bhadrā janitry ajījanat //	śacībhiḥ śakra dhūnuhi indra viśvābhiḥ ūtibhiḥ devī janitrī ajījanat bhadrā janitrī ajījanat 
SA_GV01_rvh1-10u-20504	RV_10,134.04a ava yat tvaṃ śatakratav indra viśvāni dhūnuṣe /	ava yat tvam śatakrato indra viśvāni dhūnuṣe 
SA_GV01_rvh1-10u-20505	RV_10,134.04c rayiṃ na sunvate sacā sahasriṇībhir ūtibhir devī janitry ajījanad bhadrā janitry ajījanat //	rayim na sunvate sacā sahasriṇībhiḥ ūtibhiḥ devī janitrī ajījanat bhadrā janitrī ajījanat 
SA_GV01_rvh1-10u-20506	RV_10,134.05a ava svedā ivābhito viṣvak patantu didyavaḥ /	ava svedāḥ iva abhitas viṣvak patantu didyavaḥ 
SA_GV01_rvh1-10u-20507	RV_10,134.05c dūrvāyā iva tantavo vy asmad etu durmatir devī janitry ajījanad bhadrā janitry ajījanat //	dūrvāyāḥ iva tantavaḥ vi asmat etu durmatiḥ devī janitrī ajījanat bhadrā janitrī ajījanat 
SA_GV01_rvh1-10u-20508	RV_10,134.06a dīrghaṃ hy aṅkuśaṃ yathā śaktim bibharṣi mantumaḥ /	dīrgham hi aṅkuśam yathā śaktim bibharṣi mantumas 
SA_GV01_rvh1-10u-20509	RV_10,134.06c pūrveṇa maghavan padājo vayāṃ yathā yamo devī janitry ajījanad bhadrā janitry ajījanat //	pūrveṇa maghavan padā ajaḥ vayām yathā yamaḥ devī janitrī ajījanat bhadrā janitrī ajījanat 
SA_GV01_rvh1-10u-20510	RV_10,134.07a nakir devā minīmasi nakir ā yopayāmasi mantraśrutyaṃ carāmasi /	nakir devāḥ minīmasi nakir ā yopayāmasi mantraśrutyam carāmasi 
SA_GV01_rvh1-10u-20511	RV_10,134.07c pakṣebhir apikakṣebhir atrābhi saṃ rabhāmahe //	pakṣebhiḥ apikakṣebhiḥ atra abhi sam rabhāmahe 
SA_GV01_rvh1-10u-20512	RV_10,135.01a yasmin vṛkṣe supalāśe devaiḥ sampibate yamaḥ /	yasmin vṛkṣe su palāśe devaiḥ sampibate yamaḥ 
SA_GV01_rvh1-10u-20513	RV_10,135.01c atrā no viśpatiḥ pitā purāṇāṃ anu venati //	atrā naḥ viśpatiḥ pitā purāṇām anu venati 
SA_GV01_rvh1-10u-20514	RV_10,135.02a purāṇāṃ anuvenantaṃ carantam pāpayāmuyā /	purāṇām anuvenantam carantam pāpayā amuyā 
SA_GV01_rvh1-10u-20515	RV_10,135.02c asūyann abhy acākaśaṃ tasmā aspṛhayam punaḥ //	asūyan abhi acākaśam tasmai aspṛhayam punar 
SA_GV01_rvh1-10u-20516	RV_10,135.03a yaṃ kumāra navaṃ ratham acakram manasākṛṇoḥ /	yam kumāra navam ratham a cakram manasā akṛṇoḥ 
SA_GV01_rvh1-10u-20517	RV_10,135.03c ekeṣaṃ viśvataḥ prāñcam apaśyann adhi tiṣṭhasi //	ekeṣam viśvatas prāñcam a paśyan adhi tiṣṭhasi 
SA_GV01_rvh1-10u-20518	RV_10,135.04a yaṃ kumāra prāvartayo rathaṃ viprebhyas pari /	yam kumāra prāvartayaḥ ratham viprebhyaḥ pari 
SA_GV01_rvh1-10u-20519	RV_10,135.04c taṃ sāmānu prāvartata sam ito nāvy āhitam //	tam sāma anu prāvartata sam itas nāvi āhitam 
SA_GV01_rvh1-10u-20520	RV_10,135.05a kaḥ kumāram ajanayad rathaṃ ko nir avartayat /	kaḥ kumāram ajanayat ratham kaḥ niḥ avartayat 
SA_GV01_rvh1-10u-20521	RV_10,135.05c kaḥ svit tad adya no brūyād anudeyī yathābhavat //	kaḥ svid tat adya naḥ brūyāt anudeyī yathā abhavat 
SA_GV01_rvh1-10u-20522	RV_10,135.06a yathābhavad anudeyī tato agram ajāyata /	yathā abhavat anudeyī tatas agram ajāyata 
SA_GV01_rvh1-10u-20523	RV_10,135.06c purastād budhna ātataḥ paścān nirayaṇaṃ kṛtam //	purastāt budhnaḥ ātataḥ paścāt nirayaṇam kṛtam 
SA_GV01_rvh1-10u-20524	RV_10,135.07a idaṃ yamasya sādanaṃ devamānaṃ yad ucyate /	idam yamasya sādanam deva mānam yat ucyate 
SA_GV01_rvh1-10u-20525	RV_10,135.07c iyam asya dhamyate nāḷīr ayaṃ gīrbhiḥ pariṣkṛtaḥ //	iyam asya dhamyate nāḷīḥ ayam gīrbhiḥ pariṣkṛtaḥ 
SA_GV01_rvh1-10u-20526	RV_10,136.01a keśy agniṃ keśī viṣaṃ keśī bibharti rodasī /	keśī agnim keśī viṣam keśī bibharti rodasī 
SA_GV01_rvh1-10u-20527	RV_10,136.01c keśī viśvaṃ svar dṛśe keśīdaṃ jyotir ucyate //	keśī viśvam svar dṛśe keśīdam jyotiḥ ucyate 
SA_GV01_rvh1-10u-20528	RV_10,136.02a munayo vātaraśanāḥ piśaṅgā vasate malā /	munayaḥ vāta raśanāḥ piśaṅgāḥ vasate 
SA_GV01_rvh1-10u-20529	RV_10,136.02c vātasyānu dhrājiṃ yanti yad devāso avikṣata //	vātasya anu dhrājim yanti yat devāsaḥ avikṣata 
SA_GV01_rvh1-10u-20530	RV_10,136.03a unmaditā mauneyena vātāṃ ā tasthimā vayam /	unmaditāḥ mauneyena vātān ā tasthima vayam 
SA_GV01_rvh1-10u-20531	RV_10,136.03c śarīred asmākaṃ yūyam martāso abhi paśyatha //	śarīrā id asmākam yūyam martāsaḥ abhi paśyatha 
SA_GV01_rvh1-10u-20532	RV_10,136.04a antarikṣeṇa patati viśvā rūpāvacākaśat /	antarikṣeṇa patati viśvā rūpā avacākaśat 
SA_GV01_rvh1-10u-20533	RV_10,136.04c munir devasya-devasya saukṛtyāya sakhā hitaḥ //	muniḥ devasya devasya saukṛtyāya sakhā hitaḥ 
SA_GV01_rvh1-10u-20534	RV_10,136.05a vātasyāśvo vāyoḥ sakhātho deveṣito muniḥ /	vātasya aśvaḥ vāyoḥ sakhā atho deva iṣitaḥ muniḥ 
SA_GV01_rvh1-10u-20535	RV_10,136.05c ubhau samudrāv ā kṣeti yaś ca pūrva utāparaḥ //	ubhau samudrau ā kṣeti yaḥ ca pūrvaḥ uta aparaḥ 
SA_GV01_rvh1-10u-20536	RV_10,136.06a apsarasāṃ gandharvāṇām mṛgāṇāṃ caraṇe caran /	apsarasām gandharvāṇām mṛgāṇām caraṇe caran 
SA_GV01_rvh1-10u-20537	RV_10,136.06c keśī ketasya vidvān sakhā svādur madintamaḥ //	keśī ketasya vidvān sakhā svāduḥ madintamaḥ 
SA_GV01_rvh1-10u-20538	RV_10,136.07a vāyur asmā upāmanthat pinaṣṭi smā kunannamā /	vāyuḥ asmai upāmanthat pinaṣṭi sma kunannamā 
SA_GV01_rvh1-10u-20539	RV_10,136.07c keśī viṣasya pātreṇa yad rudreṇāpibat saha //	keśī viṣasya pātreṇa yat rudreṇa apibat saha 
SA_GV01_rvh1-10u-20540	RV_10,137.01a uta devā avahitaṃ devā un nayathā punaḥ /	uta devāḥ avahitam devāḥ ud nayathā punar 
SA_GV01_rvh1-10u-20541	RV_10,137.01c utāgaś cakruṣaṃ devā devā jīvayathā punaḥ //	uta āgaḥ cakruṣam devāḥ devāḥ jīvayathā punar 
SA_GV01_rvh1-10u-20542	RV_10,137.02a dvāv imau vātau vāta ā sindhor ā parāvataḥ /	dvau imau vātau vātaḥ ā sindhoḥ ā parāvataḥ 
SA_GV01_rvh1-10u-20543	RV_10,137.02c dakṣaṃ te anya ā vātu parānyo vātu yad rapaḥ //	dakṣam te anyaḥ ā vātu parā anyaḥ vātu yat rapaḥ 
SA_GV01_rvh1-10u-20544	RV_10,137.03a ā vāta vāhi bheṣajaṃ vi vāta vāhi yad rapaḥ /	ā vāta vāhi bheṣajam vi vāta vāhi yat rapaḥ 
SA_GV01_rvh1-10u-20545	RV_10,137.03c tvaṃ hi viśvabheṣajo devānāṃ dūta īyase //	tvam hi viśva bheṣajaḥ devānām dūtaḥ īyase 
SA_GV01_rvh1-10u-20546	RV_10,137.04a ā tvāgamaṃ śantātibhir atho ariṣṭatātibhiḥ /	ā tvā agamam śantātibhiḥ atho ariṣṭatātibhiḥ 
SA_GV01_rvh1-10u-20547	RV_10,137.04c dakṣaṃ te bhadram ābhārṣam parā yakṣmaṃ suvāmi te //	dakṣam te bhadram ābhārṣam parā yakṣmam suvāmi te 
SA_GV01_rvh1-10u-20548	RV_10,137.05a trāyantām iha devās trāyatām marutāṃ gaṇaḥ /	trāyantām iha devāḥ trāyatām marutām gaṇaḥ 
SA_GV01_rvh1-10u-20549	RV_10,137.05c trāyantāṃ viśvā bhūtāni yathāyam arapā asat //	trāyantām viśvā bhūtāni yathā ayam arapāḥ asat 
SA_GV01_rvh1-10u-20550	RV_10,137.06a āpa id vā u bheṣajīr āpo amīvacātanīḥ /	āpaḥ id vai u bheṣajīḥ āpaḥ amīva cātanīḥ 
SA_GV01_rvh1-10u-20551	RV_10,137.06c āpaḥ sarvasya bheṣajīs tās te kṛṇvantu bheṣajam //	āpaḥ sarvasya bheṣajīḥ tāḥ te kṛṇvantu bheṣajam 
SA_GV01_rvh1-10u-20552	RV_10,137.07a hastābhyāṃ daśaśākhābhyāṃ jihvā vācaḥ purogavī /	hastābhyām daśa śākhābhyām jihvā vācaḥ purogavī 
SA_GV01_rvh1-10u-20553	RV_10,137.07c anāmayitnubhyāṃ tvā tābhyāṃ tvopa spṛśāmasi //	anāmayitnubhyām tvā tābhyām tvā upa spṛśāmasi 
SA_GV01_rvh1-10u-20554	RV_10,138.01a tava tya indra sakhyeṣu vahnaya ṛtam manvānā vy adardirur valam /	tava tye indra sakhyeṣu vahnayaḥ ṛtam manvānāḥ vi adardiruḥ valam 
SA_GV01_rvh1-10u-20555	RV_10,138.01c yatrā daśasyann uṣaso riṇann apaḥ kutsāya manmann ahyaś ca daṃsayaḥ //	yatrā daśasyan uṣasaḥ riṇan apaḥ kutsāya manman ahyaḥ ca daṃsayaḥ 
SA_GV01_rvh1-10u-20556	RV_10,138.02a avāsṛjaḥ prasvaḥ śvañcayo girīn ud āja usrā apibo madhu priyam /	avāsṛjaḥ prasvaḥ śvañcayaḥ girīn ud ājaḥ usrāḥ apibaḥ madhu priyam 
SA_GV01_rvh1-10u-20557	RV_10,138.02c avardhayo vanino asya daṃsasā śuśoca sūrya ṛtajātayā girā //	avardhayaḥ vaninaḥ asya daṃsasā śuśoca sūryaḥ ṛta jātayā girā 
SA_GV01_rvh1-10u-20558	RV_10,138.03a vi sūryo madhye amucad rathaṃ divo vidad dāsāya pratimānam āryaḥ /	vi sūryaḥ madhye amucat ratham divaḥ vidat dāsāya pratimānam āryaḥ 
SA_GV01_rvh1-10u-20559	RV_10,138.03c dṛḷhāni pipror asurasya māyina indro vy āsyac cakṛvāṃ ṛjiśvanā //	dṛḍhāni piproḥ asurasya māyinaḥ indraḥ vi āsyat cakṛvān ṛjiśvanā 
SA_GV01_rvh1-10u-20560	RV_10,138.04a anādhṛṣṭāni dhṛṣito vy āsyan nidhīṃr adevāṃ amṛṇad ayāsyaḥ /	anādhṛṣṭāni dhṛṣitaḥ vi āsyan nidhīṃr adevān amṛṇat ayāsyaḥ 
SA_GV01_rvh1-10u-20561	RV_10,138.04c māseva sūryo vasu puryam ā dade gṛṇānaḥ śatrūṃr aśṛṇād virukmatā //	māsā iva sūryaḥ vasu puryam ā dade gṛṇānaḥ śatrūṃr aśṛṇāt virukmatā 
SA_GV01_rvh1-10u-20562	RV_10,138.05a ayuddhaseno vibhvā vibhindatā dāśad vṛtrahā tujyāni tejate /	a yuddha senaḥ vibhvā vibhindatā dāśat vṛtrahā tujyāni tejate 
SA_GV01_rvh1-10u-20563	RV_10,138.05c indrasya vajrād abibhed abhiśnathaḥ prākrāmac chundhyūr ajahād uṣā anaḥ //	indrasya vajrāt abibhet abhiśnathaḥ prākrāmat śundhyūḥ ajahāt uṣāḥ anaḥ 
SA_GV01_rvh1-10u-20564	RV_10,138.06a etā tyā te śrutyāni kevalā yad eka ekam akṛṇor ayajñam /	etā tyā te śrutyāni kevalā yat ekaḥ ekam akṛṇoḥ a yajñam 
SA_GV01_rvh1-10u-20565	RV_10,138.06c māsāṃ vidhānam adadhā adhi dyavi tvayā vibhinnam bharati pradhim pitā //	māsām vidhānam adadhāḥ adhi dyavi tvayā vibhinnam bharati pradhim pitā 
SA_GV01_rvh1-10u-20566	RV_10,139.01a sūryaraśmir harikeśaḥ purastāt savitā jyotir ud ayāṃ ajasram /	sūrya raśmiḥ hari keśaḥ purastāt savitā jyotiḥ ud ayām ajasram 
SA_GV01_rvh1-10u-20567	RV_10,139.01c tasya pūṣā prasave yāti vidvān sampaśyan viśvā bhuvanāni gopāḥ //	tasya pūṣā prasave yāti vidvān sampaśyan viśvā bhuvanāni gopāḥ 
SA_GV01_rvh1-10u-20568	RV_10,139.02a nṛcakṣā eṣa divo madhya āsta āpaprivān rodasī antarikṣam /	nṛ cakṣāḥ eṣa divaḥ madhye āste āpaprivān rodasī antarikṣam 
SA_GV01_rvh1-10u-20569	RV_10,139.02c sa viśvācīr abhi caṣṭe ghṛtācīr antarā pūrvam aparaṃ ca ketum //	sa viśvācīḥ abhi caṣṭe ghṛtācīḥ antarā pūrvam aparam ca ketum 
SA_GV01_rvh1-10u-20570	RV_10,139.03a rāyo budhnaḥ saṃgamano vasūnāṃ viśvā rūpābhi caṣṭe śacībhiḥ /	rāyaḥ budhnaḥ saṃgamanaḥ vasūnām viśvā rūpā abhi caṣṭe śacībhiḥ 
SA_GV01_rvh1-10u-20571	RV_10,139.03c deva iva savitā satyadharmendro na tasthau samare dhanānām //	devaḥ iva savitā satya dharmā indraḥ na tasthau samare dhanānām 
SA_GV01_rvh1-10u-20572	RV_10,139.04a viśvāvasuṃ soma gandharvam āpo dadṛśuṣīs tad ṛtenā vy āyan /	viśvāvasum soma gandharvam āpaḥ dadṛśuṣīḥ tat ṛtena vi āyan 
SA_GV01_rvh1-10u-20573	RV_10,139.04c tad anvavaid indro rārahāṇa āsām pari sūryasya paridhīṃr apaśyat //	tat anvavait indraḥ rārahāṇaḥ āsām pari sūryasya paridhīn apaśyat 
SA_GV01_rvh1-10u-20574	RV_10,139.05a viśvāvasur abhi tan no gṛṇātu divyo gandharvo rajaso vimānaḥ /	viśvāvasuḥ abhi tat naḥ gṛṇātu divyaḥ gandharvaḥ rajasaḥ vimānaḥ 
SA_GV01_rvh1-10u-20575	RV_10,139.05c yad vā ghā satyam uta yan na vidma dhiyo hinvāno dhiya in no avyāḥ //	yat vā gha satyam uta yat na vidma dhiyaḥ hinvānaḥ dhiyaḥ id naḥ avyāḥ 
SA_GV01_rvh1-10u-20576	RV_10,139.06a sasnim avindac caraṇe nadīnām apāvṛṇod duro aśmavrajānām /	sasnim avindat caraṇe nadīnām apāvṛṇot duraḥ aśma vrajānām 
SA_GV01_rvh1-10u-20577	RV_10,139.06c prāsāṃ gandharvo amṛtāni vocad indro dakṣam pari jānād ahīnām //	pra āsām gandharvaḥ amṛtāni vocat indraḥ dakṣam pari jānāt ahīnām 
SA_GV01_rvh1-10u-20578	RV_10,140.01a agne tava śravo vayo mahi bhrājante arcayo vibhāvaso /	agne tava śravaḥ vayaḥ mahi bhrājante arcayaḥ vibhāvaso 
SA_GV01_rvh1-10u-20579	RV_10,140.01c bṛhadbhāno śavasā vājam ukthyaṃ dadhāsi dāśuṣe kave //	bṛhadbhāno śavasā vājam ukthyam dadhāsi dāśuṣe kave 
SA_GV01_rvh1-10u-20580	RV_10,140.02a pāvakavarcāḥ śukravarcā anūnavarcā ud iyarṣi bhānunā /	pāvaka varcāḥ śukra varcāḥ anūna varcāḥ ud iyarṣi bhānunā 
SA_GV01_rvh1-10u-20581	RV_10,140.02c putro mātarā vicarann upāvasi pṛṇakṣi rodasī ubhe //	putraḥ mātarā vicaran upa avasi pṛṇakṣi rodasī ubhe 
SA_GV01_rvh1-10u-20582	RV_10,140.03a ūrjo napāj jātavedaḥ suśastibhir mandasva dhītibhir hitaḥ /	ūrjaḥ napāt jātavedaḥ su śastibhiḥ mandasva dhītibhiḥ hitaḥ 
SA_GV01_rvh1-10u-20583	RV_10,140.03c tve iṣaḥ saṃ dadhur bhūrivarpasaś citrotayo vāmajātāḥ //	tve iṣaḥ sam bhūri varpasaḥ citra ūtayaḥ vāma jātāḥ 
SA_GV01_rvh1-10u-20584	RV_10,140.04a irajyann agne prathayasva jantubhir asme rāyo amartya /	irajyan agne prathayasva jantubhiḥ asme rāyaḥ amartya 
SA_GV01_rvh1-10u-20585	RV_10,140.04c sa darśatasya vapuṣo vi rājasi pṛṇakṣi sānasiṃ kratum //	sa darśatasya vapuṣaḥ vi rājasi pṛṇakṣi sānasim kratum 
SA_GV01_rvh1-10u-20586	RV_10,140.05a iṣkartāram adhvarasya pracetasaṃ kṣayantaṃ rādhaso mahaḥ /	iṣkartāram adhvarasya pracetasam kṣayantam rādhasaḥ mahaḥ 
SA_GV01_rvh1-10u-20587	RV_10,140.05c rātiṃ vāmasya subhagām mahīm iṣaṃ dadhāsi sānasiṃ rayim //	rātim vāmasya subhagām mahīm iṣam dadhāsi sānasim rayim 
SA_GV01_rvh1-10u-20588	RV_10,140.06a ṛtāvānam mahiṣaṃ viśvadarśatam agniṃ sumnāya dadhire puro janāḥ /	ṛtāvānam mahiṣam viśva darśatam agnim sumnāya dadhire puras janāḥ 
SA_GV01_rvh1-10u-20589	RV_10,140.06c śrutkarṇaṃ saprathastamaṃ tvā girā daivyam mānuṣā yugā //	śrutkarṇam saprathastamam tvā girā daivyam mānuṣāḥ yugā 
SA_GV01_rvh1-10u-20590	RV_10,141.01a agne acchā vadeha naḥ pratyaṅ naḥ sumanā bhava /	agne acchā vada iha naḥ pratyaṅ naḥ su manāḥ bhava 
SA_GV01_rvh1-10u-20591	RV_10,141.01c pra no yaccha viśas pate dhanadā asi nas tvam //	pra naḥ yaccha viśaḥ pate dhana dāḥ asi naḥ tvam 
SA_GV01_rvh1-10u-20592	RV_10,141.02a pra no yacchatv aryamā pra bhagaḥ pra bṛhaspatiḥ /	pra naḥ yacchatu aryamā pra bhagaḥ pra bṛhaspatiḥ 
SA_GV01_rvh1-10u-20593	RV_10,141.02c pra devāḥ prota sūnṛtā rāyo devī dadātu naḥ //	pra devāḥ pra uta sūnṛtā rāyaḥ devī dadātu naḥ 
SA_GV01_rvh1-10u-20594	RV_10,141.03a somaṃ rājānam avase 'gniṃ gīrbhir havāmahe /	somam rājānam avase gnim gīrbhiḥ havāmahe 
SA_GV01_rvh1-10u-20595	RV_10,141.03c ādityān viṣṇuṃ sūryam brahmāṇaṃ ca bṛhaspatim //	ādityān viṣṇum sūryam brahmāṇam ca bṛhaspatim 
SA_GV01_rvh1-10u-20596	RV_10,141.04a indravāyū bṛhaspatiṃ suhaveha havāmahe /	indra vāyū bṛhaspatim su havā iha havāmahe 
SA_GV01_rvh1-10u-20597	RV_10,141.04c yathā naḥ sarva ij janaḥ saṃgatyāṃ sumanā asat //	yathā naḥ sarvaḥ id janaḥ saṃgatyām su manāḥ asat 
SA_GV01_rvh1-10u-20598	RV_10,141.05a aryamaṇam bṛhaspatim indraṃ dānāya codaya /	aryamaṇam bṛhaspatim indram dānāya codaya 
SA_GV01_rvh1-10u-20599	RV_10,141.05c vātaṃ viṣṇuṃ sarasvatīṃ savitāraṃ ca vājinam //	vātam viṣṇum sarasvatīm savitāram ca vājinam 
SA_GV01_rvh1-10u-20600	RV_10,141.06a tvaṃ no agne agnibhir brahma yajñaṃ ca vardhaya /	tvam naḥ agne agnibhiḥ brahma yajñam ca vardhaya 
SA_GV01_rvh1-10u-20601	RV_10,141.06c tvaṃ no devatātaye rāyo dānāya codaya //	tvam naḥ devatātaye rāyaḥ dānāya codaya 
SA_GV01_rvh1-10u-20602	RV_10,142.01a ayam agne jaritā tve abhūd api sahasaḥ sūno nahy anyad asty āpyam /	ayam agne jaritā tve abhūt api sahasaḥ sūno nahi anyat asti āpyam 
SA_GV01_rvh1-10u-20603	RV_10,142.01c bhadraṃ hi śarma trivarūtham asti ta āre hiṃsānām apa didyum ā kṛdhi //	bhadram hi śarma tri varūtham asti te āre hiṃsānām apa didyum ā kṛdhi 
SA_GV01_rvh1-10u-20604	RV_10,142.02a pravat te agne janimā pitūyataḥ sācīva viśvā bhuvanā ny ṛñjase /	pravat te agne janimā pitūyataḥ sāci iva viśvā bhuvanā ni ṛñjase 
SA_GV01_rvh1-10u-20605	RV_10,142.02c pra saptayaḥ pra saniṣanta no dhiyaḥ puraś caranti paśupā iva tmanā //	pra saptayaḥ pra saniṣanta naḥ dhiyaḥ puras caranti paśu pāḥ iva tmanā 
SA_GV01_rvh1-10u-20606	RV_10,142.03a uta vā u pari vṛṇakṣi bapsad bahor agna ulapasya svadhāvaḥ /	uta vai u pari vṛṇakṣi bapsat bahoḥ agne ulapasya svadhāvas 
SA_GV01_rvh1-10u-20607	RV_10,142.03c uta khilyā urvarāṇām bhavanti mā te hetiṃ taviṣīṃ cukrudhāma //	uta khilyāḥ urvarāṇām bhavanti mā te hetim taviṣīm cukrudhāma 
SA_GV01_rvh1-10u-20608	RV_10,142.04a yad udvato nivato yāsi bapsat pṛthag eṣi pragardhinīva senā /	yat udvataḥ nivataḥ yāsi bapsat pṛthak eṣi pragardhinī iva senā 
SA_GV01_rvh1-10u-20609	RV_10,142.04c yadā te vāto anuvāti śocir vapteva śmaśru vapasi pra bhūma //	yadā te vātaḥ anuvāti śociḥ vaptā iva śmaśru vapasi pra bhūma 
SA_GV01_rvh1-10u-20610	RV_10,142.05a praty asya śreṇayo dadṛśra ekaṃ niyānam bahavo rathāsaḥ /	prati asya śreṇayaḥ dadṛśre ekam niyānam bahavaḥ rathāsaḥ 
SA_GV01_rvh1-10u-20611	RV_10,142.05c bāhū yad agne anumarmṛjāno nyaṅṅ uttānām anveṣi bhūmim //	bāhū yat agne anumarmṛjānaḥ nyaṅ uttānām anveṣi bhūmim 
SA_GV01_rvh1-10u-20612	RV_10,142.06a ut te śuṣmā jihatām ut te arcir ut te agne śaśamānasya vājāḥ /	ud te śuṣmāḥ jihatām ud te arciḥ ud te agne śaśamānasya vājāḥ 
SA_GV01_rvh1-10u-20613	RV_10,142.06c uc chvañcasva ni nama vardhamāna ā tvādya viśve vasavaḥ sadantu //	ud śvañcasva ni nama vardhamānaḥ ā tvā adya viśve vasavaḥ sadantu 
SA_GV01_rvh1-10u-20614	RV_10,142.07a apām idaṃ nyayanaṃ samudrasya niveśanam /	apām idam nyayanam samudrasya niveśanam 
SA_GV01_rvh1-10u-20615	RV_10,142.07c anyaṃ kṛṇuṣvetaḥ panthāṃ tena yāhi vaśāṃ anu //	anyam kṛṇuṣva itas panthām tena yāhi vaśām anu 
SA_GV01_rvh1-10u-20616	RV_10,142.08a āyane te parāyaṇe dūrvā rohantu puṣpiṇīḥ /	āyane te parāyaṇe dūrvāḥ rohantu puṣpiṇīḥ 
SA_GV01_rvh1-10u-20617	RV_10,142.08c hradāś ca puṇḍarīkāṇi samudrasya gṛhā ime //	hradāḥ ca puṇḍarīkāṇi samudrasya gṛhāḥ ime 
SA_GV01_rvh1-10u-20618	RV_10,143.01a tyaṃ cid atrim ṛtajuram artham aśvaṃ na yātave /	tyam cit atrim ṛtajuram artham aśvam na yātave 
SA_GV01_rvh1-10u-20619	RV_10,143.01c kakṣīvantaṃ yadī punā rathaṃ na kṛṇutho navam //	kakṣīvantam yadī punā ratham na kṛṇuthaḥ navam 
SA_GV01_rvh1-10u-20620	RV_10,143.02a tyaṃ cid aśvaṃ na vājinam areṇavo yam atnata /	tyam cit aśvam na vājinam areṇavaḥ yam atnata 
SA_GV01_rvh1-10u-20621	RV_10,143.02c dṛḷhaṃ granthiṃ na vi ṣyatam atriṃ yaviṣṭham ā rajaḥ //	dṛḷham granthim na vi syatam atrim yaviṣṭham ā rajaḥ 
SA_GV01_rvh1-10u-20622	RV_10,143.03a narā daṃsiṣṭhāv atraye śubhrā siṣāsataṃ dhiyaḥ /	narā daṃsiṣṭhau atraye śubhrā siṣāsatam dhiyaḥ 
SA_GV01_rvh1-10u-20623	RV_10,143.03c athā hi vāṃ divo narā puna stomo na viśase //	athā hi vām divaḥ narā punar stomaḥ na 
SA_GV01_rvh1-10u-20624	RV_10,143.04a cite tad vāṃ surādhasā rātiḥ sumatir aśvinā /	cite tat vām su rādhasā rātiḥ sumatiḥ aśvinā 
SA_GV01_rvh1-10u-20625	RV_10,143.04c ā yan naḥ sadane pṛthau samane parṣatho narā //	ā yat naḥ sadane pṛthau samane parṣathaḥ narā 
SA_GV01_rvh1-10u-20626	RV_10,143.05a yuvam bhujyuṃ samudra ā rajasaḥ pāra īṅkhitam /	yuvam bhujyum samudre ā rajasaḥ pāre īṅkhitam 
SA_GV01_rvh1-10u-20627	RV_10,143.05c yātam acchā patatribhir nāsatyā sātaye kṛtam //	yātam acchā patatribhiḥ nāsatyā sātaye kṛtam 
SA_GV01_rvh1-10u-20628	RV_10,143.06a ā vāṃ sumnaiḥ śaṃyū iva maṃhiṣṭhā viśvavedasā /	ā vām sumnaiḥ śaṃyū iva maṃhiṣṭhā viśva vedasā 
SA_GV01_rvh1-10u-20629	RV_10,143.06c sam asme bhūṣataṃ narotsaṃ na pipyuṣīr iṣaḥ //	sam asme bhūṣatam narā utsam na pipyuṣīḥ iṣaḥ 
SA_GV01_rvh1-10u-20630	RV_10,144.01a ayaṃ hi te amartya indur atyo na patyate /	ayam hi te amartyaḥ induḥ atyaḥ na patyate 
SA_GV01_rvh1-10u-20631	RV_10,144.01c dakṣo viśvāyur vedhase //	dakṣaḥ viśvāyuḥ vedhase 
SA_GV01_rvh1-10u-20632	RV_10,144.02a ayam asmāsu kāvya ṛbhur vajro dāsvate /	ayam asmāsu kāvyaḥ ṛbhuḥ vajraḥ dāsvate 
SA_GV01_rvh1-10u-20633	RV_10,144.02c ayam bibharty ūrdhvakṛśanam madam ṛbhur na kṛtvyam madam //	ayam bibharti ūrdhva kṛśanam madam ṛbhuḥ na kṛtvyam madam 
SA_GV01_rvh1-10u-20634	RV_10,144.03a ghṛṣuḥ śyenāya kṛtvana āsu svāsu vaṃsagaḥ /	ghṛṣuḥ śyenāya kṛtvane āsu svāsu vaṃsagaḥ 
SA_GV01_rvh1-10u-20635	RV_10,144.03c ava dīdhed ahīśuvaḥ //	ava dīdhet ahīśuvaḥ 
SA_GV01_rvh1-10u-20636	RV_10,144.04a yaṃ suparṇaḥ parāvataḥ śyenasya putra ābharat /	yam suparṇaḥ parāvataḥ śyenasya putraḥ ābharat 
SA_GV01_rvh1-10u-20637	RV_10,144.04c śatacakraṃ yo 'hyo vartaniḥ //	śata cakram yaḥ hyas vartaniḥ 
SA_GV01_rvh1-10u-20638	RV_10,144.05a yaṃ te śyenaś cārum avṛkam padābharad aruṇam mānam andhasaḥ /	yam te śyenaḥ cārum avṛkam padā abharat aruṇam mānam andhasaḥ 
SA_GV01_rvh1-10u-20639	RV_10,144.05c enā vayo vi tāry āyur jīvasa enā jāgāra bandhutā //	enā vayaḥ vi tāri āyuḥ jīvase enā jāgāra bandhu tā 
SA_GV01_rvh1-10u-20640	RV_10,144.06a evā tad indra indunā deveṣu cid dhārayāte mahi tyajaḥ /	eva tat indraḥ indunā deveṣu cit dhārayāte mahi tyajaḥ 
SA_GV01_rvh1-10u-20641	RV_10,144.06c kratvā vayo vi tāry āyuḥ sukrato kratvāyam asmad ā sutaḥ //	kratvā vayaḥ vi tāri āyuḥ su krato kratvā ayam asmat ā sutaḥ 
SA_GV01_rvh1-10u-20642	RV_10,145.01a imāṃ khanāmy oṣadhiṃ vīrudham balavattamām /	imām khanāmi oṣadhim vīrudham balavattamām 
SA_GV01_rvh1-10u-20643	RV_10,145.01c yayā sapatnīm bādhate yayā saṃvindate patim //	yayā sapatnīm bādhate yayā saṃvindate patim 
SA_GV01_rvh1-10u-20644	RV_10,145.02a uttānaparṇe subhage devajūte sahasvati /	uttāna parṇe subhage deva jūte sahasvati 
SA_GV01_rvh1-10u-20645	RV_10,145.02c sapatnīm me parā dhama patim me kevalaṃ kuru //	sapatnīm me parā dhama patim me kevalam kuru 
SA_GV01_rvh1-10u-20646	RV_10,145.03a uttarāham uttara uttared uttarābhyaḥ /	uttarā aham uttaraḥ uttaret uttarābhyaḥ 
SA_GV01_rvh1-10u-20647	RV_10,145.03c athā sapatnī yā mamādharā sādharābhyaḥ //	athā sapatnī yā mama adharā sā adharābhyaḥ 
SA_GV01_rvh1-10u-20648	RV_10,145.04a nahy asyā nāma gṛbhṇāmi no asmin ramate jane /	nahi asyāḥ nāma gṛbhṇāmi na u asmin ramate jane 
SA_GV01_rvh1-10u-20649	RV_10,145.04c parām eva parāvataṃ sapatnīṃ gamayāmasi //	parām eva parāvatam sapatnīm gamayāmasi 
SA_GV01_rvh1-10u-20650	RV_10,145.05a aham asmi sahamānātha tvam asi sāsahiḥ /	aham asmi sahamānā atha tvam asi sāsahiḥ 
SA_GV01_rvh1-10u-20651	RV_10,145.05c ubhe sahasvatī bhūtvī sapatnīm me sahāvahai //	ubhe sahasvatī bhūtvī sapatnīm me sahāvahai 
SA_GV01_rvh1-10u-20652	RV_10,145.06a upa te 'dhāṃ sahamānām abhi tvādhāṃ sahīyasā /	upa te dhām sahamānām abhi tvā adhām sahīyasā 
SA_GV01_rvh1-10u-20653	RV_10,145.06c mām anu pra te mano vatsaṃ gaur iva dhāvatu pathā vār iva dhāvatu //	mām anu pra te manaḥ vatsam gauḥ iva dhāvatu pathā vār iva dhāvatu 
SA_GV01_rvh1-10u-20654	RV_10,146.01a araṇyāny araṇyāny asau yā preva naśyasi /	araṇyāni araṇyāni asau yā pra iva naśyasi 
SA_GV01_rvh1-10u-20655	RV_10,146.01c kathā grāmaṃ na pṛcchasi na tvā bhīr iva vindatī3ṃ //	kathā grāmam na pṛcchasi na tvā bhīḥ iva 
SA_GV01_rvh1-10u-20656	RV_10,146.02a vṛṣāravāya vadate yad upāvati ciccikaḥ /	vṛṣāravāya vadate yat upāvati ciccikaḥ 
SA_GV01_rvh1-10u-20657	RV_10,146.02c āghāṭibhir iva dhāvayann araṇyānir mahīyate //	āghāṭibhiḥ iva dhāvayan araṇyāniḥ mahīyate 
SA_GV01_rvh1-10u-20658	RV_10,146.03a uta gāva ivādanty uta veśmeva dṛśyate /	uta gāvaḥ iva adanti uta veśma iva dṛśyate 
SA_GV01_rvh1-10u-20659	RV_10,146.03c uto araṇyāniḥ sāyaṃ śakaṭīr iva sarjati //	uta u araṇyāniḥ sāyam śakaṭīḥ iva sarjati 
SA_GV01_rvh1-10u-20660	RV_10,146.04a gām aṅgaiṣa ā hvayati dārv aṅgaiṣo apāvadhīt /	gām aṅga eṣaḥ ā hvayati dāru aṅga eṣaḥ apāvadhīt 
SA_GV01_rvh1-10u-20661	RV_10,146.04c vasann araṇyānyāṃ sāyam akrukṣad iti manyate //	vasan araṇyānyām sāyam akrukṣat iti manyate 
SA_GV01_rvh1-10u-20662	RV_10,146.05a na vā araṇyānir hanty anyaś cen nābhigacchati /	na vai araṇyāniḥ hanti anyaḥ ced na abhigacchati 
SA_GV01_rvh1-10u-20663	RV_10,146.05c svādoḥ phalasya jagdhvāya yathākāmaṃ ni padyate //	svādoḥ phalasya jagdhvāya yathākāmam ni padyate 
SA_GV01_rvh1-10u-20664	RV_10,146.06a āñjanagandhiṃ surabhim bahvannām akṛṣīvalām /	āñjana gandhim surabhim bahu annām akṛṣīvalām 
SA_GV01_rvh1-10u-20665	RV_10,146.06c prāham mṛgāṇām mātaram araṇyānim aśaṃsiṣam //	pra aham mṛgāṇām mātaram araṇyānim aśaṃsiṣam 
SA_GV01_rvh1-10u-20666	RV_10,147.01a śrat te dadhāmi prathamāya manyave 'han yad vṛtraṃ naryaṃ viver apaḥ /	śrat te dadhāmi prathamāya manyave han yat vṛtram naryam viveḥ apaḥ 
SA_GV01_rvh1-10u-20667	RV_10,147.01c ubhe yat tvā bhavato rodasī anu rejate śuṣmāt pṛthivī cid adrivaḥ //	ubhe yat tvā bhavataḥ rodasī anu rejate śuṣmāt pṛthivī cit adrivas 
SA_GV01_rvh1-10u-20668	RV_10,147.02a tvam māyābhir anavadya māyinaṃ śravasyatā manasā vṛtram ardayaḥ /	tvam māyābhiḥ anavadya māyinam śravasyatā manasā vṛtram ardayaḥ 
SA_GV01_rvh1-10u-20669	RV_10,147.02c tvām in naro vṛṇate gaviṣṭiṣu tvāṃ viśvāsu havyāsv iṣṭiṣu //	tvām id naraḥ vṛṇate gaviṣṭiṣu tvām viśvāsu havyāsu iṣṭiṣu 
SA_GV01_rvh1-10u-20670	RV_10,147.03a aiṣu cākandhi puruhūta sūriṣu vṛdhāso ye maghavann ānaśur magham /	ā eṣu cākandhi puruhūta sūriṣu vṛdhāsaḥ ye maghavan ānaśuḥ magham 
SA_GV01_rvh1-10u-20671	RV_10,147.03c arcanti toke tanaye pariṣṭiṣu medhasātā vājinam ahraye dhane //	arcanti toke tanaye pariṣṭiṣu medhasātā vājinam ahraye dhane 
SA_GV01_rvh1-10u-20672	RV_10,147.04a sa in nu rāyaḥ subhṛtasya cākanan madaṃ yo asya raṃhyaṃ ciketati /	saḥ id nu rāyaḥ su bhṛtasya cākanat madam yaḥ asya raṃhyam ciketati 
SA_GV01_rvh1-10u-20673	RV_10,147.04c tvāvṛdho maghavan dāśvadhvaro makṣū sa vājam bharate dhanā nṛbhiḥ //	tvāvṛdhaḥ maghavan dāśu adhvaraḥ makṣū sa vājam bharate dhanā nṛbhiḥ 
SA_GV01_rvh1-10u-20674	RV_10,147.05a tvaṃ śardhāya mahinā gṛṇāna uru kṛdhi maghavañ chagdhi rāyaḥ /	tvam śardhāya mahinā gṛṇānaḥ uru kṛdhi maghavan śagdhi rāyaḥ 
SA_GV01_rvh1-10u-20675	RV_10,147.05c tvaṃ no mitro varuṇo na māyī pitvo na dasma dayase vibhaktā //	tvam naḥ mitraḥ varuṇaḥ na māyī pitvaḥ na dasma dayase vibhaktā 
SA_GV01_rvh1-10u-20676	RV_10,148.01a suṣvāṇāsa indra stumasi tvā sasavāṃsaś ca tuvinṛmṇa vājam /	suṣvāṇāsaḥ indra stumasi tvā sasavāṃsaḥ ca tuvi nṛmṇa vājam 
SA_GV01_rvh1-10u-20677	RV_10,148.01c ā no bhara suvitaṃ yasya cākan tmanā tanā sanuyāma tvotāḥ //	ā naḥ bhara suvitam yasya cākan tmanā tanā sanuyāma tvotāḥ 
SA_GV01_rvh1-10u-20678	RV_10,148.02a ṛṣvas tvam indra śūra jāto dāsīr viśaḥ sūryeṇa sahyāḥ /	ṛṣvaḥ tvam indra śūra jātaḥ dāsīḥ viśaḥ sūryeṇa sahyāḥ 
SA_GV01_rvh1-10u-20679	RV_10,148.02c guhā hitaṃ guhyaṃ gūḷham apsu bibhṛmasi prasravaṇe na somam //	guhā hitam guhyam gūḍham apsu bibhṛmasi prasravaṇe na somam 
SA_GV01_rvh1-10u-20680	RV_10,148.03a aryo vā giro abhy arca vidvān ṛṣīṇāṃ vipraḥ sumatiṃ cakānaḥ /	aryaḥ vā giraḥ abhī arca vidvān ṛṣīṇām vipraḥ sumatim cakānaḥ 
SA_GV01_rvh1-10u-20681	RV_10,148.03c te syāma ye raṇayanta somair enota tubhyaṃ rathoḷha bhakṣaiḥ //	te syāma ye raṇayanta somaiḥ enā uta tubhyam ratha ūḷha bhakṣaiḥ 
SA_GV01_rvh1-10u-20682	RV_10,148.04a imā brahmendra tubhyaṃ śaṃsi dā nṛbhyo nṛṇāṃ śūra śavaḥ /	imā brahma indra tubhyam śaṃsi dāḥ nṛbhyaḥ nṛṇām śūra śavaḥ 
SA_GV01_rvh1-10u-20683	RV_10,148.04c tebhir bhava sakratur yeṣu cākann uta trāyasva gṛṇata uta stīn //	tebhiḥ bhava sakratuḥ yeṣu cākan uta trāyasva gṛṇataḥ uta stīn 
SA_GV01_rvh1-10u-20684	RV_10,148.05a śrudhī havam indra śūra pṛthyā uta stavase venyasyārkaiḥ /	śrudhi havam indra śūra pṛthyāḥ uta stavase venyasya arkaiḥ 
SA_GV01_rvh1-10u-20685	RV_10,148.05c ā yas te yoniṃ ghṛtavantam asvār ūrmir na nimnair dravayanta vakvāḥ //	ā yaḥ te yonim ghṛtavantam asvār ūrmiḥ na nimnaiḥ dravayanta vakvāḥ 
SA_GV01_rvh1-10u-20686	RV_10,149.01a savitā yantraiḥ pṛthivīm aramṇād askambhane savitā dyām adṛṃhat /	savitā yantraiḥ pṛthivīm aramṇāt a skambhane savitā dyām adṛṃhat 
SA_GV01_rvh1-10u-20687	RV_10,149.01c aśvam ivādhukṣad dhunim antarikṣam atūrte baddhaṃ savitā samudram //	aśvam iva adhukṣat dhunim antarikṣam a tūrte baddham savitā samudram 
SA_GV01_rvh1-10u-20688	RV_10,149.02a yatrā samudra skabhito vy aunad apāṃ napāt savitā tasya veda /	yatra samudraḥ skabhitaḥ vi aunat apām napāt savitā tasya veda 
SA_GV01_rvh1-10u-20689	RV_10,149.02c ato bhūr ata ā utthitaṃ rajo 'to dyāvāpṛthivī aprathetām //	atas bhūḥ atas ā utthitam rajaḥ tas dyāvāpṛthivī aprathetām 
SA_GV01_rvh1-10u-20690	RV_10,149.03a paścedam anyad abhavad yajatram amartyasya bhuvanasya bhūnā /	paścā idam anyat abhavat yajatram amartyasya bhuvanasya bhūnā 
SA_GV01_rvh1-10u-20691	RV_10,149.03c suparṇo aṅga savitur garutmān pūrvo jātaḥ sa u asyānu dharma //	suparṇaḥ aṅga savituḥ garutmān pūrvaḥ jātaḥ saḥ u asya anu dharma 
SA_GV01_rvh1-10u-20692	RV_10,149.04a gāva iva grāmaṃ yūyudhir ivāśvān vāśreva vatsaṃ sumanā duhānā /	gāvaḥ iva grāmam yūyudhiḥ iva aśvān vāśrā iva vatsam sumanāḥ duhānā 
SA_GV01_rvh1-10u-20693	RV_10,149.04c patir iva jāyām abhi no ny etu dhartā divaḥ savitā viśvavāraḥ //	patiḥ iva jāyām abhi naḥ ni etu dhartā divaḥ savitā viśva vāraḥ 
SA_GV01_rvh1-10u-20694	RV_10,149.05a hiraṇyastūpaḥ savitar yathā tvāṅgiraso juhve vāje asmin /	hiraṇya stūpaḥ savitar yathā tvā aṅgirasaḥ juhve vāje asmin 
SA_GV01_rvh1-10u-20695	RV_10,149.05c evā tvārcann avase vandamānaḥ somasyevāṃśum prati jāgarāham //	eva tvā arcan avase vandamānaḥ somasya iva aṃśum prati jāgara aham 
SA_GV01_rvh1-10u-20696	RV_10,150.01a samiddhaś cit sam idhyase devebhyo havyavāhana /	samiddhaḥ cit sam idhyase devebhyaḥ havya vāhana 
SA_GV01_rvh1-10u-20697	RV_10,150.01c ādityai rudrair vasubhir na ā gahi mṛḷīkāya na ā gahi //	ādityaiḥ rudraiḥ vasubhiḥ naḥ ā gahi mṛḍīkāya naḥ ā gahi 
SA_GV01_rvh1-10u-20698	RV_10,150.02a imaṃ yajñam idaṃ vaco jujuṣāṇa upāgahi /	imam yajñam idam vacaḥ jujuṣāṇaḥ upāgahi 
SA_GV01_rvh1-10u-20699	RV_10,150.02c martāsas tvā samidhāna havāmahe mṛḷīkāya havāmahe //	martāsaḥ tvā samidhāna havāmahe mṛḷīkāya havāmahe 
SA_GV01_rvh1-10u-20700	RV_10,150.03a tvām u jātavedasaṃ viśvavāraṃ gṛṇe dhiyā /	tvām u jātavedasam viśva vāram gṛṇe dhiyā 
SA_GV01_rvh1-10u-20701	RV_10,150.03c agne devāṃ ā vaha naḥ priyavratān mṛḷīkāya priyavratān //	agne devān ā vaha naḥ priya vratān mṛḷīkāya priya vratān 
SA_GV01_rvh1-10u-20702	RV_10,150.04a agnir devo devānām abhavat purohito 'gnim manuṣyā ṛṣayaḥ sam īdhire /	agniḥ devaḥ devānām abhavat purohitaḥ gnim manuṣyāḥ ṛṣayaḥ sam īdhire 
SA_GV01_rvh1-10u-20703	RV_10,150.04c agnim maho dhanasātāv ahaṃ huve mṛḷīkaṃ dhanasātaye //	agnim mahaḥ dhana sātau aham huve mṛḍīkam dhana sātaye 
SA_GV01_rvh1-10u-20704	RV_10,150.05a agnir atrim bharadvājaṃ gaviṣṭhiram prāvan naḥ kaṇvaṃ trasadasyum āhave /	agniḥ atrim bharadvājam gaviṣṭhiram prāvat naḥ kaṇvam trasadasyum āhave 
SA_GV01_rvh1-10u-20705	RV_10,150.05c agniṃ vasiṣṭho havate purohito mṛḷīkāya purohitaḥ //	agnim vasiṣṭhaḥ havate purohitaḥ mṛḷīkāya purohitaḥ 
SA_GV01_rvh1-10u-20706	RV_10,151.01a śraddhayāgniḥ sam idhyate śraddhayā hūyate haviḥ /	śraddhayā agniḥ sam idhyate śraddhayā hūyate haviḥ 
SA_GV01_rvh1-10u-20707	RV_10,151.01c śraddhām bhagasya mūrdhani vacasā vedayāmasi //	śraddhām bhagasya mūrdhani vacasā vedayāmasi 
SA_GV01_rvh1-10u-20708	RV_10,151.02a priyaṃ śraddhe dadataḥ priyaṃ śraddhe didāsataḥ /	priyam śraddhe dadataḥ priyam śraddhe didāsataḥ 
SA_GV01_rvh1-10u-20709	RV_10,151.02c priyam bhojeṣu yajvasv idam ma uditaṃ kṛdhi //	priyam bhojeṣu yajvasu idam me uditam kṛdhi 
SA_GV01_rvh1-10u-20710	RV_10,151.03a yathā devā asureṣu śraddhām ugreṣu cakrire /	yathā devāḥ asureṣu śraddhām ugreṣu cakrire 
SA_GV01_rvh1-10u-20711	RV_10,151.03c evam bhojeṣu yajvasv asmākam uditaṃ kṛdhi //	evam bhojeṣu yajvasu asmākam uditam kṛdhi 
SA_GV01_rvh1-10u-20712	RV_10,151.04a śraddhāṃ devā yajamānā vāyugopā upāsate /	śraddhām devāḥ yajamānāḥ vāyu gopāḥ upāsate 
SA_GV01_rvh1-10u-20713	RV_10,151.04c śraddhāṃ hṛdayyayākūtyā śraddhayā vindate vasu //	śraddhām hṛdayyayā ākūtyā śraddhayā vindate vasu 
SA_GV01_rvh1-10u-20714	RV_10,151.05a śraddhām prātar havāmahe śraddhām madhyandinam pari /	śraddhām prātar havāmahe śraddhām madhyandinam pari 
SA_GV01_rvh1-10u-20715	RV_10,151.05c śraddhāṃ sūryasya nimruci śraddhe śrad dhāpayeha naḥ //	śraddhām sūryasya nimruci śraddhe śrat dhāpaya iha naḥ 
SA_GV01_rvh1-10u-20716	RV_10,152.01a śāsa itthā mahāṃ asy amitrakhādo adbhutaḥ /	śāsaḥ itthā mahān asi amitra khādaḥ adbhutaḥ 
SA_GV01_rvh1-10u-20717	RV_10,152.01c na yasya hanyate sakhā na jīyate kadā cana //	na yasya hanyate sakhā na jīyate kadā cana 
SA_GV01_rvh1-10u-20718	RV_10,152.02a svastidā viśas patir vṛtrahā vimṛdho vaśī /	svasti dāḥ viśaḥ patiḥ vṛtra hā vimṛdhaḥ vaśī 
SA_GV01_rvh1-10u-20719	RV_10,152.02c vṛṣendraḥ pura etu naḥ somapā abhayaṅkaraḥ //	vṛṣā indraḥ puras etu naḥ soma pāḥ abhayaṅkaraḥ 
SA_GV01_rvh1-10u-20720	RV_10,152.03a vi rakṣo vi mṛdho jahi vi vṛtrasya hanū ruja /	vi rakṣaḥ vi mṛdhaḥ jahi vi vṛtrasya hanū ruja 
SA_GV01_rvh1-10u-20721	RV_10,152.03c vi manyum indra vṛtrahann amitrasyābhidāsataḥ //	vi manyum indra vṛtrahan amitrasya abhidāsataḥ 
SA_GV01_rvh1-10u-20722	RV_10,152.04a vi na indra mṛdho jahi nīcā yaccha pṛtanyataḥ /	vi naḥ indra mṛdhaḥ jahi nīcā yaccha pṛtanyataḥ 
SA_GV01_rvh1-10u-20723	RV_10,152.04c yo asmāṃ abhidāsaty adharaṃ gamayā tamaḥ //	yaḥ asmām abhidāsati adharam gamaya tamaḥ 
SA_GV01_rvh1-10u-20724	RV_10,152.05a apendra dviṣato mano 'pa jijyāsato vadham /	apa indra dviṣataḥ mano pa jijyāsataḥ vadham 
SA_GV01_rvh1-10u-20725	RV_10,152.05c vi manyoḥ śarma yaccha varīyo yavayā vadham //	vi manyoḥ śarma yaccha varīyaḥ yavaya vadham 
SA_GV01_rvh1-10u-20726	RV_10,153.01a īṅkhayantīr apasyuva indraṃ jātam upāsate /	īṅkhayantīḥ apasyuvaḥ indram jātam upāsate 
SA_GV01_rvh1-10u-20727	RV_10,153.01c bhejānāsaḥ suvīryam //	bhejānāsaḥ su vīryam 
SA_GV01_rvh1-10u-20728	RV_10,153.02a tvam indra balād adhi sahaso jāta ojasaḥ /	tvam indra balāt adhi sahasaḥ jātaḥ ojasaḥ 
SA_GV01_rvh1-10u-20729	RV_10,153.02c tvaṃ vṛṣan vṛṣed asi //	tvam vṛṣan vṛṣā id asi 
SA_GV01_rvh1-10u-20730	RV_10,153.03a tvam indrāsi vṛtrahā vy antarikṣam atiraḥ /	tvam indra asi vṛtra hā vi antarikṣam atiraḥ 
SA_GV01_rvh1-10u-20731	RV_10,153.03c ud dyām astabhnā ojasā //	ud dyām astabhnāḥ ojasā 
SA_GV01_rvh1-10u-20732	RV_10,153.04a tvam indra sajoṣasam arkam bibharṣi bāhvoḥ /	tvam indra sajoṣasam arkam bibharṣi bāhvoḥ 
SA_GV01_rvh1-10u-20733	RV_10,153.04c vajraṃ śiśāna ojasā //	vajram śiśānaḥ ojasā 
SA_GV01_rvh1-10u-20734	RV_10,153.05a tvam indrābhibhūr asi viśvā jātāny ojasā /	tvam indra abhibhūḥ asi viśvā jātāni ojasā 
SA_GV01_rvh1-10u-20735	RV_10,153.05c sa viśvā bhuva ābhavaḥ //	sa viśvāḥ bhuvaḥ ābhavaḥ 
SA_GV01_rvh1-10u-20736	RV_10,154.01a soma ekebhyaḥ pavate ghṛtam eka upāsate /	somaḥ ekebhyaḥ pavate ghṛtam eke upāsate 
SA_GV01_rvh1-10u-20737	RV_10,154.01c yebhyo madhu pradhāvati tāṃś cid evāpi gacchatāt //	yebhyaḥ madhu pradhāvati tān cit eva api gacchatāt 
SA_GV01_rvh1-10u-20738	RV_10,154.02a tapasā ye anādhṛṣyās tapasā ye svar yayuḥ /	tapasā ye anādhṛṣyāḥ tapasā ye svar yayuḥ 
SA_GV01_rvh1-10u-20739	RV_10,154.02c tapo ye cakrire mahas tāṃś cid evāpi gacchatāt //	tapaḥ ye cakrire mahaḥ tān cit eva api gacchatāt 
SA_GV01_rvh1-10u-20740	RV_10,154.03a ye yudhyante pradhaneṣu śūrāso ye tanūtyajaḥ /	ye yudhyante pradhaneṣu śūrāsaḥ ye tanūtyajaḥ 
SA_GV01_rvh1-10u-20741	RV_10,154.03c ye vā sahasradakṣiṇās tāṃś cid evāpi gacchatāt //	ye vā sahasra dakṣiṇāḥ tān cit eva api gacchatāt 
SA_GV01_rvh1-10u-20742	RV_10,154.04a ye cit pūrva ṛtasāpa ṛtāvāna ṛtāvṛdhaḥ /	ye cit pūrve ṛtasāpaḥ ṛtāvānaḥ ṛtāvṛdhaḥ 
SA_GV01_rvh1-10u-20743	RV_10,154.04c pitṝn tapasvato yama tāṃś cid evāpi gacchatāt //	pitṝn tapasvataḥ yama tān cit eva api gacchatāt 
SA_GV01_rvh1-10u-20744	RV_10,154.05a sahasraṇīthāḥ kavayo ye gopāyanti sūryam /	sahasraṇīthāḥ kavayaḥ ye gopāyanti sūryam 
SA_GV01_rvh1-10u-20745	RV_10,154.05c ṛṣīn tapasvato yama tapojāṃ api gacchatāt //	ṛṣīn tapasvataḥ yama tapaḥ jām api gacchatāt 
SA_GV01_rvh1-10u-20746	RV_10,155.01a arāyi kāṇe vikaṭe giriṃ gaccha sadānve /	arāyi kāṇe vikaṭe girim gaccha sadānve 
SA_GV01_rvh1-10u-20747	RV_10,155.01c śirimbiṭhasya satvabhis tebhiṣ ṭvā cātayāmasi //	śirimbiṭhasya satvabhiḥ tebhiḥ tvā cātayāmasi 
SA_GV01_rvh1-10u-20748	RV_10,155.02a catto itaś cattāmutaḥ sarvā bhrūṇāny āruṣī /	cattā u itas cattā amutas sarvā bhrūṇāni āruṣī 
SA_GV01_rvh1-10u-20749	RV_10,155.02c arāyyam brahmaṇas pate tīkṣṇaśṛṇgodṛṣann ihi //	arāyyam brahmaṇas pate tīkṣṇa śṛṇga udṛṣan ihi 
SA_GV01_rvh1-10u-20750	RV_10,155.03a ado yad dāru plavate sindhoḥ pāre apūruṣam /	adaḥ yat dāru plavate sindhoḥ pāre apūruṣam 
SA_GV01_rvh1-10u-20751	RV_10,155.03c tad ā rabhasva durhaṇo tena gaccha parastaram //	tat ā rabhasva durhaṇo tena gaccha parastaram 
SA_GV01_rvh1-10u-20752	RV_10,155.04a yad dha prācīr ajagantoro maṇḍūradhāṇikīḥ /	yat ha prācīḥ ajaganta uraḥ maṇḍūradhāṇikīḥ 
SA_GV01_rvh1-10u-20753	RV_10,155.04c hatā indrasya śatravaḥ sarve budbudayāśavaḥ //	hatāḥ indrasya śatravaḥ sarve budbudayāśavaḥ 
SA_GV01_rvh1-10u-20754	RV_10,155.05a parīme gām aneṣata pary agnim ahṛṣata /	pari ime gām aneṣata pari agnim ahṛṣata 
SA_GV01_rvh1-10u-20755	RV_10,155.05c deveṣv akrata śravaḥ ka imāṃ ā dadharṣati //	deveṣu akrata śravaḥ kaḥ imān ā dadharṣati 
SA_GV01_rvh1-10u-20756	RV_10,156.01a agniṃ hinvantu no dhiyaḥ saptim āśum ivājiṣu /	agnim hinvantu naḥ dhiyaḥ saptim āśum iva ājiṣu 
SA_GV01_rvh1-10u-20757	RV_10,156.01c tena jeṣma dhanaṃ-dhanam //	tena jeṣma dhanaṃdhanam 
SA_GV01_rvh1-10u-20758	RV_10,156.02a yayā gā ākarāmahe senayāgne tavotyā /	yayā gāḥ ākarāmahe senayā agne tava ūtyā 
SA_GV01_rvh1-10u-20759	RV_10,156.02c tāṃ no hinva maghattaye //	tām naḥ hinva maghattaye 
SA_GV01_rvh1-10u-20760	RV_10,156.03a āgne sthūraṃ rayim bhara pṛthuṃ gomantam aśvinam /	ā agne sthūram rayim bhara pṛthum gomantam aśvinam 
SA_GV01_rvh1-10u-20761	RV_10,156.03c aṅdhi khaṃ vartayā paṇim //	aṅdhi kham vartaya paṇim 
SA_GV01_rvh1-10u-20762	RV_10,156.04a agne nakṣatram ajaram ā sūryaṃ rohayo divi /	agne nakṣatram ajaram ā sūryam rohayaḥ divi 
SA_GV01_rvh1-10u-20763	RV_10,156.04c dadhaj jyotir janebhyaḥ //	dadhat jyotiḥ janebhyaḥ 
SA_GV01_rvh1-10u-20764	RV_10,156.05a agne ketur viśām asi preṣṭhaḥ śreṣṭha upasthasat /	agne ketuḥ viśām asi preṣṭhaḥ śreṣṭhaḥ upastha sad 
SA_GV01_rvh1-10u-20765	RV_10,156.05c bodhā stotre vayo dadhat //	bodha stotre vayaḥ dadhat 
SA_GV01_rvh1-10u-20766	RV_10,157.01a imā nu kam bhuvanā sīṣadhāmendraś ca viśve ca devāḥ //	imā nu kam bhuvanā sīṣadhāma indraḥ ca viśve ca devāḥ 
SA_GV01_rvh1-10u-20767	RV_10,157.02a yajñaṃ ca nas tanvaṃ ca prajāṃ cādityair indraḥ saha cīkḷpāti //	yajñam ca naḥ tanvam ca prajām ca ādityaiḥ indraḥ saha cīkḷpāti 
SA_GV01_rvh1-10u-20768	RV_10,157.03a ādityair indraḥ sagaṇo marudbhir asmākam bhūtv avitā tanūnām //	ādityaiḥ indraḥ sa gaṇaḥ marudbhiḥ asmākam bhūtu avitā tanūnām 
SA_GV01_rvh1-10u-20769	RV_10,157.04a hatvāya devā asurān yad āyan devā devatvam abhirakṣamāṇāḥ //	hatvāya devāḥ asurān yat āyan devāḥ deva tvam abhirakṣamāṇāḥ 
SA_GV01_rvh1-10u-20770	RV_10,157.05a pratyañcam arkam anayañ chacībhir ād it svadhām iṣirām pary apaśyan //	pratyañcam arkam anayam śacībhiḥ āt id svadhām iṣirām pari apaśyan 
SA_GV01_rvh1-10u-20771	RV_10,158.01a sūryo no divas pātu vāto antarikṣāt /	sūryaḥ naḥ divaḥ pātu vātaḥ antarikṣāt 
SA_GV01_rvh1-10u-20772	RV_10,158.01c agnir naḥ pārthivebhyaḥ //	agniḥ naḥ pārthivebhyaḥ 
SA_GV01_rvh1-10u-20773	RV_10,158.02a joṣā savitar yasya te haraḥ śataṃ savāṃ arhati /	joṣā savitar yasya te haraḥ śatam savān arhati 
SA_GV01_rvh1-10u-20774	RV_10,158.02c pāhi no didyutaḥ patantyāḥ //	pāhi naḥ didyutaḥ patantyāḥ 
SA_GV01_rvh1-10u-20775	RV_10,158.03a cakṣur no devaḥ savitā cakṣur na uta parvataḥ /	cakṣuḥ naḥ devaḥ savitā cakṣuḥ naḥ uta parvataḥ 
SA_GV01_rvh1-10u-20776	RV_10,158.03c cakṣur dhātā dadhātu naḥ //	cakṣuḥ dhātā dadhātu naḥ 
SA_GV01_rvh1-10u-20777	RV_10,158.04a cakṣur no dhehi cakṣuṣe cakṣur vikhyai tanūbhyaḥ /	cakṣuḥ naḥ dhehi cakṣuṣe cakṣuḥ vikhyai tanūbhyaḥ 
SA_GV01_rvh1-10u-20778	RV_10,158.04c saṃ cedaṃ vi ca paśyema //	sam ca idam vi ca paśyema 
SA_GV01_rvh1-10u-20779	RV_10,158.05a susaṃdṛśaṃ tvā vayam prati paśyema sūrya /	su saṃdṛśam tvā vayam prati paśyema sūrya 
SA_GV01_rvh1-10u-20780	RV_10,158.05c vi paśyema nṛcakṣasaḥ //	vi paśyema nṛ cakṣasaḥ 
SA_GV01_rvh1-10u-20781	RV_10,159.01a ud asau sūryo agād ud ayam māmako bhagaḥ /	ud asau sūryaḥ agāt ud ayam māmakaḥ bhagaḥ 
SA_GV01_rvh1-10u-20782	RV_10,159.01c ahaṃ tad vidvalā patim abhy asākṣi viṣāsahiḥ //	aham tat vidvalā patim abhī asākṣi viṣāsahiḥ 
SA_GV01_rvh1-10u-20783	RV_10,159.02a ahaṃ ketur aham mūrdhāham ugrā vivācanī /	aham ketuḥ aham mūrdhā aham ugrā vivācanī 
SA_GV01_rvh1-10u-20784	RV_10,159.02c mamed anu kratum patiḥ sehānāyā upācaret //	mama id anu kratum patiḥ sehānāyāḥ upācaret 
SA_GV01_rvh1-10u-20785	RV_10,159.03a mama putrāḥ śatruhaṇo 'tho me duhitā virāṭ /	mama putrāḥ śatru haṇaḥ me duhitā virāj 
SA_GV01_rvh1-10u-20786	RV_10,159.03c utāham asmi saṃjayā patyau me śloka uttamaḥ //	uta aham asmi saṃjayā patyau me ślokaḥ uttamaḥ 
SA_GV01_rvh1-10u-20787	RV_10,159.04a yenendro haviṣā kṛtvy abhavad dyumny uttamaḥ /	yena indraḥ haviṣā kṛtvī abhavat dyumnī uttamaḥ 
SA_GV01_rvh1-10u-20788	RV_10,159.04c idaṃ tad akri devā asapatnā kilābhuvam //	idam tat akri devāḥ asapatnā kila abhuvam 
SA_GV01_rvh1-10u-20789	RV_10,159.05a asapatnā sapatnaghnī jayanty abhibhūvarī /	asapatnā sapatna ghnī jayantī abhibhūvarī 
SA_GV01_rvh1-10u-20790	RV_10,159.05c āvṛkṣam anyāsāṃ varco rādho astheyasām iva //	āvṛkṣam anyāsām varcaḥ rādhaḥ astheyasām iva 
SA_GV01_rvh1-10u-20791	RV_10,159.06a sam ajaiṣam imā ahaṃ sapatnīr abhibhūvarī /	sam ajaiṣam imāḥ aham sapatnīḥ abhibhūvarī 
SA_GV01_rvh1-10u-20792	RV_10,159.06c yathāham asya vīrasya virājāni janasya ca //	yathā aham asya vīrasya virājāni janasya ca 
SA_GV01_rvh1-10u-20793	RV_10,160.01a tīvrasyābhivayaso asya pāhi sarvarathā vi harī iha muñca /	tīvrasya abhivayasaḥ asya pāhi sarva rathā vi harī iha muñca 
SA_GV01_rvh1-10u-20794	RV_10,160.01c indra mā tvā yajamānāso anye ni rīraman tubhyam ime sutāsaḥ //	indra mā tvā yajamānāsaḥ anye ni rīraman tubhyam ime sutāsaḥ 
SA_GV01_rvh1-10u-20795	RV_10,160.02a tubhyaṃ sutās tubhyam u sotvāsas tvāṃ giraḥ śvātryā ā hvayanti /	tubhyam sutāḥ tubhyam u sotvāsaḥ tvām giraḥ śvātryāḥ ā hvayanti 
SA_GV01_rvh1-10u-20796	RV_10,160.02c indredam adya savanaṃ juṣāṇo viśvasya vidvāṃ iha pāhi somam //	indra idam adya savanam juṣāṇaḥ viśvasya vidvān iha pāhi somam 
SA_GV01_rvh1-10u-20797	RV_10,160.03a ya uśatā manasā somam asmai sarvahṛdā devakāmaḥ sunoti /	yaḥ uśatā manasā somam asmai sarva hṛdā deva kāmaḥ sunoti 
SA_GV01_rvh1-10u-20798	RV_10,160.03c na gā indras tasya parā dadāti praśastam ic cārum asmai kṛṇoti //	na gāḥ indraḥ tasya parā dadāti praśastam id cārum asmai kṛṇoti 
SA_GV01_rvh1-10u-20799	RV_10,160.04a anuspaṣṭo bhavaty eṣo asya yo asmai revān na sunoti somam /	anuspaṣṭaḥ bhavati eṣaḥ asya yaḥ asmai revān na sunoti somam 
SA_GV01_rvh1-10u-20800	RV_10,160.04c nir aratnau maghavā taṃ dadhāti brahmadviṣo hanty anānudiṣṭaḥ //	niḥ aratnau maghavā tam dadhāti brahma dviṣaḥ hanti anānudiṣṭaḥ 
SA_GV01_rvh1-10u-20801	RV_10,160.05a aśvāyanto gavyanto vājayanto havāmahe tvopagantavā u /	aśvāyantaḥ gavyantaḥ vājayantaḥ havāmahe tvā upagantavai u 
SA_GV01_rvh1-10u-20802	RV_10,160.05c ābhūṣantas te sumatau navāyāṃ vayam indra tvā śunaṃ huvema //	ābhūṣantaḥ te sumatau navāyām vayam indra tvā śunam huvema 
SA_GV01_rvh1-10u-20803	RV_10,161.01a muñcāmi tvā haviṣā jīvanāya kam ajñātayakṣmād uta rājayakṣmāt /	muñcāmi tvā haviṣā jīvanāya kam a jñāta yakṣmāt uta rājayakṣmāt 
SA_GV01_rvh1-10u-20804	RV_10,161.01c grāhir jagrāha yadi vaitad enaṃ tasyā indrāgnī pra mumuktam enam //	grāhiḥ jagrāha yadi vā etat enam tasyāḥ indra agnī pra mumuktam enam 
SA_GV01_rvh1-10u-20805	RV_10,161.02a yadi kṣitāyur yadi vā pareto yadi mṛtyor antikaṃ nīta eva /	yadi kṣita āyuḥ yadi vā paretaḥ yadi mṛtyoḥ antikam nītaḥ eva 
SA_GV01_rvh1-10u-20806	RV_10,161.02c tam ā harāmi nirṛter upasthād aspārṣam enaṃ śataśāradāya //	tam ā harāmi nirṛteḥ upasthāt aspārṣam enam śata śāradāya 
SA_GV01_rvh1-10u-20807	RV_10,161.03a sahasrākṣeṇa śataśāradena śatāyuṣā haviṣāhārṣam enam /	sahasra akṣeṇa śata śāradena śata āyuṣā haviṣā ahārṣam enam 
SA_GV01_rvh1-10u-20808	RV_10,161.03c śataṃ yathemaṃ śarado nayātīndro viśvasya duritasya pāram //	śatam yathā imam śaradaḥ nayāti indraḥ viśvasya duritasya pāram 
SA_GV01_rvh1-10u-20809	RV_10,161.04a śataṃ jīva śarado vardhamānaḥ śataṃ hemantāñ chatam u vasantān /	śatam jīva śaradaḥ vardhamānaḥ śatam hemantān śatam u vasantān 
SA_GV01_rvh1-10u-20810	RV_10,161.04c śatam indrāgnī savitā bṛhaspatiḥ śatāyuṣā haviṣemam punar duḥ //	śatam indra agnī savitā bṛhaspatiḥ śata āyuṣā haviṣā imam punar duḥ 
SA_GV01_rvh1-10u-20811	RV_10,161.05a āhārṣaṃ tvāvidaṃ tvā punar āgāḥ punarnava /	āhārṣam tvā avidam tvā punar āgāḥ punarnava 
SA_GV01_rvh1-10u-20812	RV_10,161.05c sarvāṅga sarvaṃ te cakṣuḥ sarvam āyuś ca te 'vidam //	sarva aṅga sarvam te cakṣuḥ sarvam āyuḥ ca te vidam 
SA_GV01_rvh1-10u-20813	RV_10,162.01a brahmaṇāgniḥ saṃvidāno rakṣohā bādhatām itaḥ /	brahmaṇā agniḥ saṃvidānaḥ rakṣaḥ hā bādhatām itas 
SA_GV01_rvh1-10u-20814	RV_10,162.01c amīvā yas te garbhaṃ durṇāmā yonim āśaye //	amīvā yaḥ te garbham durṇāmā yonim āśaye 
SA_GV01_rvh1-10u-20815	RV_10,162.02a yas te garbham amīvā durṇāmā yonim āśaye /	yaḥ te garbham amīvā durṇāmā yonim āśaye 
SA_GV01_rvh1-10u-20816	RV_10,162.02c agniṣ ṭam brahmaṇā saha niṣ kravyādam anīnaśat //	agniḥ tam brahmaṇā saha niḥ kravyādam anīnaśat 
SA_GV01_rvh1-10u-20817	RV_10,162.03a yas te hanti patayantaṃ niṣatsnuṃ yaḥ sarīsṛpam /	yaḥ te hanti patayantam niṣatsnum yaḥ sarīsṛpam 
SA_GV01_rvh1-10u-20818	RV_10,162.03c jātaṃ yas te jighāṃsati tam ito nāśayāmasi //	jātam yaḥ te jighāṃsati tam itas nāśayāmasi 
SA_GV01_rvh1-10u-20819	RV_10,162.04a yas ta ūrū viharaty antarā dampatī śaye /	yaḥ te ūrū viharati antarā dampatī śaye 
SA_GV01_rvh1-10u-20820	RV_10,162.04c yoniṃ yo antar āreḷhi tam ito nāśayāmasi //	yonim yaḥ antar āreḍhi tam itas nāśayāmasi 
SA_GV01_rvh1-10u-20821	RV_10,162.05a yas tvā bhrātā patir bhūtvā jāro bhūtvā nipadyate /	yaḥ tvā bhrātā patiḥ bhūtvā jāraḥ bhūtvā nipadyate 
SA_GV01_rvh1-10u-20822	RV_10,162.05c prajāṃ yas te jighāṃsati tam ito nāśayāmasi //	prajām yaḥ te jighāṃsati tam itas nāśayāmasi 
SA_GV01_rvh1-10u-20823	RV_10,162.06a yas tvā svapnena tamasā mohayitvā nipadyate /	yaḥ tvā svapnena tamasā mohayitvā nipadyate 
SA_GV01_rvh1-10u-20824	RV_10,162.06c prajāṃ yas te jighāṃsati tam ito nāśayāmasi //	prajām yaḥ te jighāṃsati tam itas nāśayāmasi 
SA_GV01_rvh1-10u-20825	RV_10,163.01a akṣībhyāṃ te nāsikābhyāṃ karṇābhyāṃ chubukād adhi /	akṣībhyām te nāsikābhyām karṇābhyām chubukāt adhi 
SA_GV01_rvh1-10u-20826	RV_10,163.01c yakṣmaṃ śīrṣaṇyam mastiṣkāj jihvāyā vi vṛhāmi te //	yakṣmam śīrṣaṇyam mastiṣkāt jihvāyāḥ vi vṛhāmi te 
SA_GV01_rvh1-10u-20827	RV_10,163.02a grīvābhyas ta uṣṇihābhyaḥ kīkasābhyo anūkyāt /	grīvābhyaḥ te uṣṇihābhyaḥ kīkasābhyaḥ anūkyāt 
SA_GV01_rvh1-10u-20828	RV_10,163.02c yakṣmaṃ doṣaṇyam aṃsābhyām bāhubhyāṃ vi vṛhāmi te //	yakṣmam doṣaṇyam aṃsābhyām bāhubhyām vi vṛhāmi te 
SA_GV01_rvh1-10u-20829	RV_10,163.03a āntrebhyas te gudābhyo vaniṣṭhor hṛdayād adhi /	āntrebhyaḥ te gudābhyaḥ vaniṣṭhoḥ hṛdayāt adhi 
SA_GV01_rvh1-10u-20830	RV_10,163.03c yakṣmam matasnābhyāṃ yaknaḥ plāśibhyo vi vṛhāmi te //	yakṣmam matasnābhyām yaknaḥ plāśibhyaḥ vi vṛhāmi te 
SA_GV01_rvh1-10u-20831	RV_10,163.04a ūrubhyāṃ te aṣṭhīvadbhyām pārṣṇibhyām prapadābhyām /	ūrubhyām te aṣṭhīvadbhyām pārṣṇibhyām prapadābhyām 
SA_GV01_rvh1-10u-20832	RV_10,163.04c yakṣmaṃ śroṇibhyām bhāsadād bhaṃsaso vi vṛhāmi te //	yakṣmam śroṇibhyām bhāsadāt bhaṃsasaḥ vi vṛhāmi te 
SA_GV01_rvh1-10u-20833	RV_10,163.05a mehanād vanaṅkaraṇāl lomabhyas te nakhebhyaḥ /	mehanāt vanaṅkaraṇāt lomabhyaḥ te nakhebhyaḥ 
SA_GV01_rvh1-10u-20834	RV_10,163.05c yakṣmaṃ sarvasmād ātmanas tam idaṃ vi vṛhāmi te //	yakṣmam sarvasmāt ātmanaḥ tam idam vi vṛhāmi te 
SA_GV01_rvh1-10u-20835	RV_10,163.06a aṅgād-aṅgāl lomno-lomno jātam parvaṇi-parvaṇi /	aṅgāt aṅgāt lomnaḥ lomnaḥ jātam parvaṇi parvaṇi 
SA_GV01_rvh1-10u-20836	RV_10,163.06c yakṣmaṃ sarvasmād ātmanas tam idaṃ vi vṛhāmi te //	yakṣmam sarvasmāt ātmanaḥ tam idam vi vṛhāmi te 
SA_GV01_rvh1-10u-20837	RV_10,164.01a apehi manasas pate 'pa krāma paraś cara /	apehi manasaḥ pate pa krāma paras cara 
SA_GV01_rvh1-10u-20838	RV_10,164.01c paro nirṛtyā ā cakṣva bahudhā jīvato manaḥ //	paras nirṛtyāḥ ā cakṣva bahudhā jīvataḥ manaḥ 
SA_GV01_rvh1-10u-20839	RV_10,164.02a bhadraṃ vai varaṃ vṛṇate bhadraṃ yuñjanti dakṣiṇam /	bhadram vai varam vṛṇate bhadram yuñjanti dakṣiṇam 
SA_GV01_rvh1-10u-20840	RV_10,164.02c bhadraṃ vaivasvate cakṣur bahutrā jīvato manaḥ //	bhadram vaivasvate cakṣuḥ bahutrā jīvataḥ manaḥ 
SA_GV01_rvh1-10u-20841	RV_10,164.03a yad āśasā niḥśasābhiśasopārima jāgrato yat svapantaḥ /	yat āśasā niḥśasā abhiśasā upārima jāgrataḥ yat svapantaḥ 
SA_GV01_rvh1-10u-20842	RV_10,164.03c agnir viśvāny apa duṣkṛtāny ajuṣṭāny āre asmad dadhātu //	agniḥ viśvāni apa duṣkṛtāni a juṣṭāni āre asmat dadhātu 
SA_GV01_rvh1-10u-20843	RV_10,164.04a yad indra brahmaṇas pate 'bhidrohaṃ carāmasi /	yat indra brahmaṇas pate bhidroham carāmasi 
SA_GV01_rvh1-10u-20844	RV_10,164.04c pracetā na āṅgiraso dviṣatām pātv aṃhasaḥ //	pracetāḥ naḥ āṅgirasaḥ dviṣatām pātu aṃhasaḥ 
SA_GV01_rvh1-10u-20845	RV_10,164.05a ajaiṣmādyāsanāma cābhūmānāgaso vayam /	ajaiṣma adya asanāma ca abhūma anāgasaḥ vayam 
SA_GV01_rvh1-10u-20846	RV_10,164.05c jāgratsvapnaḥ saṃkalpaḥ pāpo yaṃ dviṣmas taṃ sa ṛcchatu yo no dveṣṭi tam ṛcchatu //	jāgrat svapnaḥ saṃkalpaḥ pāpaḥ yam dviṣmaḥ tam saḥ ṛcchatu yaḥ naḥ dveṣṭi tam ṛcchatu 
SA_GV01_rvh1-10u-20847	RV_10,165.01a devāḥ kapota iṣito yad icchan dūto nirṛtyā idam ājagāma /	devāḥ kapotaḥ iṣitaḥ yat icchan dūtaḥ nirṛtyāḥ idam ājagāma 
SA_GV01_rvh1-10u-20848	RV_10,165.01c tasmā arcāma kṛṇavāma niṣkṛtiṃ śaṃ no astu dvipade śaṃ catuṣpade //	tasmai arcāma kṛṇavāma niṣkṛtim śam naḥ astu dvipade śam catuṣpade 
SA_GV01_rvh1-10u-20849	RV_10,165.02a śivaḥ kapota iṣito no astv anāgā devāḥ śakuno gṛheṣu /	śivaḥ kapotaḥ iṣitaḥ naḥ astu anāgāḥ devāḥ śakunaḥ gṛheṣu 
SA_GV01_rvh1-10u-20850	RV_10,165.02c agnir hi vipro juṣatāṃ havir naḥ pari hetiḥ pakṣiṇī no vṛṇaktu //	agniḥ hi vipraḥ juṣatām haviḥ naḥ pari hetiḥ pakṣiṇī naḥ vṛṇaktu 
SA_GV01_rvh1-10u-20851	RV_10,165.03a hetiḥ pakṣiṇī na dabhāty asmān āṣṭryām padaṃ kṛṇute agnidhāne /	hetiḥ pakṣiṇī na dabhāti asmān āṣṭryām padam kṛṇute agnidhāne 
SA_GV01_rvh1-10u-20852	RV_10,165.03c śaṃ no gobhyaś ca puruṣebhyaś cāstu mā no hiṃsīd iha devāḥ kapotaḥ //	śam naḥ gobhyaḥ ca puruṣebhyaḥ ca astu mā naḥ hiṃsīt iha devāḥ kapotaḥ 
SA_GV01_rvh1-10u-20853	RV_10,165.04a yad ulūko vadati mogham etad yat kapotaḥ padam agnau kṛṇoti /	yat ulūkaḥ vadati mogham etat yat kapotaḥ padam agnau kṛṇoti 
SA_GV01_rvh1-10u-20854	RV_10,165.04c yasya dūtaḥ prahita eṣa etat tasmai yamāya namo astu mṛtyave //	yasya dūtaḥ prahitaḥ eṣaḥ etat tasmai yamāya namaḥ astu mṛtyave 
SA_GV01_rvh1-10u-20855	RV_10,165.05a ṛcā kapotaṃ nudata praṇodam iṣam madantaḥ pari gāṃ nayadhvam /	ṛcā kapotam nudata praṇodam iṣam madantaḥ pari gām nayadhvam 
SA_GV01_rvh1-10u-20856	RV_10,165.05c saṃyopayanto duritāni viśvā hitvā na ūrjam pra patāt patiṣṭhaḥ //	saṃyopayantaḥ duritāni viśvā hitvā naḥ ūrjam pra patāt patiṣṭhaḥ 
SA_GV01_rvh1-10u-20857	RV_10,166.01a ṛṣabham mā samānānāṃ sapatnānāṃ viṣāsahim /	ṛṣabham mā samānānām sapatnānām viṣāsahim 
SA_GV01_rvh1-10u-20858	RV_10,166.01c hantāraṃ śatrūṇāṃ kṛdhi virājaṃ gopatiṃ gavām //	hantāram śatrūṇām kṛdhi virājam go patim gavām 
SA_GV01_rvh1-10u-20859	RV_10,166.02a aham asmi sapatnahendra ivāriṣṭo akṣataḥ /	aham asmi sapatna hā indraḥ iva ariṣṭaḥ akṣataḥ 
SA_GV01_rvh1-10u-20860	RV_10,166.02c adhaḥ sapatnā me pador ime sarve abhiṣṭhitāḥ //	adhas sapatnāḥ me padoḥ ime sarve abhiṣṭhitāḥ 
SA_GV01_rvh1-10u-20861	RV_10,166.03a atraiva vo 'pi nahyāmy ubhe ārtnī iva jyayā /	atra eva vaḥ pi nahyāmi ubhe ārtnī iva jyayā 
SA_GV01_rvh1-10u-20862	RV_10,166.03c vācas pate ni ṣedhemān yathā mad adharaṃ vadān //	vācaḥ pate ni sedha imān yathā mat adharam vadān 
SA_GV01_rvh1-10u-20863	RV_10,166.04a abhibhūr aham āgamaṃ viśvakarmeṇa dhāmnā /	abhibhūḥ aham āgamam viśvakarmeṇa dhāmnā 
SA_GV01_rvh1-10u-20864	RV_10,166.04c ā vaś cittam ā vo vratam ā vo 'haṃ samitiṃ dade //	ā vaḥ cittam ā vaḥ vratam ā vaḥ ham samitim dade 
SA_GV01_rvh1-10u-20865	RV_10,166.05a yogakṣemaṃ va ādāyāham bhūyāsam uttama ā vo mūrdhānam akramīm /	yogakṣemam vaḥ ādāya aham bhūyāsam uttamaḥ ā vaḥ mūrdhānam akramīm 
SA_GV01_rvh1-10u-20866	RV_10,166.05d adhaspadān ma ud vadata maṇḍūkā ivodakān maṇḍūkā udakād iva //	adhaspadān me ud vadata maṇḍūkāḥ iva udakāt maṇḍūkāḥ udakāt iva 
SA_GV01_rvh1-10u-20867	RV_10,167.01a tubhyedam indra pari ṣicyate madhu tvaṃ sutasya kalaśasya rājasi /	tubhya idam indra pari sicyate madhu tvam sutasya kalaśasya rājasi 
SA_GV01_rvh1-10u-20868	RV_10,167.01c tvaṃ rayim puruvīrām u nas kṛdhi tvaṃ tapaḥ paritapyājayaḥ svaḥ //	tvam rayim puru vīrām u naḥ kṛdhi tvam tapaḥ paritapya ajayaḥ svar 
SA_GV01_rvh1-10u-20869	RV_10,167.02a svarjitam mahi mandānam andhaso havāmahe pari śakraṃ sutāṃ upa /	svar jitam mahi mandānam andhasaḥ havāmahe pari śakram sutām upa 
SA_GV01_rvh1-10u-20870	RV_10,167.02c imaṃ no yajñam iha bodhy ā gahi spṛdho jayantam maghavānam īmahe //	imam naḥ yajñam iha bodhi ā gahi spṛdhaḥ jayantam maghavānam īmahe 
SA_GV01_rvh1-10u-20871	RV_10,167.03a somasya rājño varuṇasya dharmaṇi bṛhaspater anumatyā u śarmaṇi /	somasya rājñaḥ varuṇasya dharmaṇi bṛhaspateḥ anumatyai u śarmaṇi 
SA_GV01_rvh1-10u-20872	RV_10,167.03c tavāham adya maghavann upastutau dhātar vidhātaḥ kalaśāṃ abhakṣayam //	tava aham adya maghavan upastutau dhātar vidhātar kalaśām abhakṣayam 
SA_GV01_rvh1-10u-20873	RV_10,167.04a prasūto bhakṣam akaraṃ carāv api stomaṃ cemam prathamaḥ sūrir un mṛje /	prasūtaḥ bhakṣam akaram carau api stomam ca imam prathamaḥ sūriḥ ud mṛje 
SA_GV01_rvh1-10u-20874	RV_10,167.04c sute sātena yady āgamaṃ vām prati viśvāmitrajamadagnī dame //	sute sātena yadī āgamam vām prati viśvāmitra jamadagnī dame 
SA_GV01_rvh1-10u-20875	RV_10,168.01a vātasya nu mahimānaṃ rathasya rujann eti stanayann asya ghoṣaḥ /	vātasya nu mahimānam rathasya rujan eti stanayan asya ghoṣaḥ 
SA_GV01_rvh1-10u-20876	RV_10,168.01c divispṛg yāty aruṇāni kṛṇvann uto eti pṛthivyā reṇum asyan //	divispṛś yāti aruṇāni kṛṇvan uta u eti pṛthivyāḥ reṇum asyan 
SA_GV01_rvh1-10u-20877	RV_10,168.02a sam prerate anu vātasya viṣṭhā ainaṃ gacchanti samanaṃ na yoṣāḥ /	sam pra īrate anu vātasya viṣṭhāḥ ā enam gacchanti samanam na yoṣāḥ 
SA_GV01_rvh1-10u-20878	RV_10,168.02c tābhiḥ sayuk sarathaṃ deva īyate 'sya viśvasya bhuvanasya rājā //	tābhiḥ sayuj sa ratham devaḥ īyate sya viśvasya bhuvanasya rājā 
SA_GV01_rvh1-10u-20879	RV_10,168.03a antarikṣe pathibhir īyamāno na ni viśate katamac canāhaḥ /	antarikṣe pathibhiḥ īyamānaḥ na ni viśate katamat cana ahar 
SA_GV01_rvh1-10u-20880	RV_10,168.03c apāṃ sakhā prathamajā ṛtāvā kva svij jātaḥ kuta ā babhūva //	apām sakhā prathama jāḥ ṛtāvā kva svid jātaḥ kutas ā babhūva 
SA_GV01_rvh1-10u-20881	RV_10,168.04a ātmā devānām bhuvanasya garbho yathāvaśaṃ carati deva eṣaḥ /	ātmā devānām bhuvanasya garbhaḥ yathā vaśam carati devaḥ eṣaḥ 
SA_GV01_rvh1-10u-20882	RV_10,168.04c ghoṣā id asya śṛṇvire na rūpaṃ tasmai vātāya haviṣā vidhema //	ghoṣāḥ id asya śṛṇvire na rūpam tasmai vātāya haviṣā vidhema 
SA_GV01_rvh1-10u-20883	RV_10,169.01a mayobhūr vāto abhi vātūsrā ūrjasvatīr oṣadhīr ā riśantām /	mayaḥ bhūḥ vātaḥ abhi vātu usrāḥ ūrjasvatīḥ oṣadhīḥ ā riśantām 
SA_GV01_rvh1-10u-20884	RV_10,169.01c pīvasvatīr jīvadhanyāḥ pibantv avasāya padvate rudra mṛḷa //	pīvasvatīḥ jīva dhanyāḥ pibantu avasāya padvate rudra mṛḍa 
SA_GV01_rvh1-10u-20885	RV_10,169.02a yāḥ sarūpā virūpā ekarūpā yāsām agnir iṣṭyā nāmāni veda /	yāḥ sarūpāḥ virūpāḥ eka rūpāḥ yāsām agniḥ iṣṭyā nāmāni veda 
SA_GV01_rvh1-10u-20886	RV_10,169.02c yā aṅgirasas tapaseha cakrus tābhyaḥ parjanya mahi śarma yaccha //	yāḥ aṅgirasaḥ tapasā iha cakruḥ tābhyaḥ parjanya mahi śarma yaccha 
SA_GV01_rvh1-10u-20887	RV_10,169.03a yā deveṣu tanvam airayanta yāsāṃ somo viśvā rūpāṇi veda /	yāḥ deveṣu tanvam airayanta yāsām somaḥ viśvā rūpāṇi veda 
SA_GV01_rvh1-10u-20888	RV_10,169.03c tā asmabhyam payasā pinvamānāḥ prajāvatīr indra goṣṭhe rirīhi //	tāḥ asmabhyam payasā pinvamānāḥ prajāvatīḥ indra goṣṭhe rirīhi 
SA_GV01_rvh1-10u-20889	RV_10,169.04a prajāpatir mahyam etā rarāṇo viśvair devaiḥ pitṛbhiḥ saṃvidānaḥ /	prajāpatiḥ mahyam etāḥ rarāṇaḥ viśvaiḥ devaiḥ pitṛbhiḥ saṃvidānaḥ 
SA_GV01_rvh1-10u-20890	RV_10,169.04c śivāḥ satīr upa no goṣṭham ākas tāsāṃ vayam prajayā saṃ sadema //	śivāḥ satīḥ upa naḥ goṣṭham ākaḥ tāsām vayam prajayā sam sadema 
SA_GV01_rvh1-10u-20891	RV_10,170.01a vibhrāḍ bṛhat pibatu somyam madhv āyur dadhad yajñapatāv avihrutam /	vibhrāj bṛhat pibatu somyam madhu āyuḥ dadhat yajñapatau a vihrutam 
SA_GV01_rvh1-10u-20892	RV_10,170.01c vātajūto yo abhirakṣati tmanā prajāḥ pupoṣa purudhā vi rājati //	vāta jūtaḥ yaḥ abhirakṣati tmanā prajāḥ pupoṣa purudhā vi rājati 
SA_GV01_rvh1-10u-20893	RV_10,170.02a vibhrāḍ bṛhat subhṛtaṃ vājasātamaṃ dharman divo dharuṇe satyam arpitam /	vibhrāj bṛhat su bhṛtam vāja sātamam dharman divaḥ dharuṇe satyam arpitam 
SA_GV01_rvh1-10u-20894	RV_10,170.02c amitrahā vṛtrahā dasyuhantamaṃ jyotir jajñe asurahā sapatnahā //	amitra hā vṛtra hā dasyu hantamam jyotiḥ jajñe asura hā sapatna hā 
SA_GV01_rvh1-10u-20895	RV_10,170.03a idaṃ śreṣṭhaṃ jyotiṣāṃ jyotir uttamaṃ viśvajid dhanajid ucyate bṛhat /	idam śreṣṭham jyotiṣām jyotiḥ uttamam viśva jit dhana jit ucyate bṛhat 
SA_GV01_rvh1-10u-20896	RV_10,170.03c viśvabhrāḍ bhrājo mahi sūryo dṛśa uru paprathe saha ojo acyutam //	viśva bhrāj bhrājaḥ mahi sūryaḥ dṛśe uru paprathe sahaḥ ojaḥ acyutam 
SA_GV01_rvh1-10u-20897	RV_10,170.04a vibhrājañ jyotiṣā svar agaccho rocanaṃ divaḥ /	vibhrājam jyotiṣā svar agacchaḥ rocanam divaḥ 
SA_GV01_rvh1-10u-20898	RV_10,170.04c yenemā viśvā bhuvanāny ābhṛtā viśvakarmaṇā viśvadevyāvatā //	yena imā viśvā bhuvanāni ābhṛtā viśva karmaṇā viśvadevyāvatā 
SA_GV01_rvh1-10u-20899	RV_10,171.01a tvaṃ tyam iṭato ratham indra prāvaḥ sutāvataḥ /	tvam tyam iṭataḥ ratham indra prāvaḥ sutāvataḥ 
SA_GV01_rvh1-10u-20900	RV_10,171.01c aśṛṇoḥ somino havam //	aśṛṇoḥ sominaḥ havam 
SA_GV01_rvh1-10u-20901	RV_10,171.02a tvam makhasya dodhataḥ śiro 'va tvaco bharaḥ /	tvam makhasya dodhataḥ śiraḥ vaḥ tvacaḥ bharaḥ 
SA_GV01_rvh1-10u-20902	RV_10,171.02c agacchaḥ somino gṛham //	agacchaḥ sominaḥ gṛham 
SA_GV01_rvh1-10u-20903	RV_10,171.03a tvaṃ tyam indra martyam āstrabudhnāya venyam /	tvam tyam indra martyam āstrabudhnāya venyam 
SA_GV01_rvh1-10u-20904	RV_10,171.03c muhuḥ śrathnā manasyave //	muhur śrathnāḥ manasyave 
SA_GV01_rvh1-10u-20905	RV_10,171.04a tvaṃ tyam indra sūryam paścā santam puras kṛdhi /	tvam tyam indra sūryam paścā santam puras kṛdhi 
SA_GV01_rvh1-10u-20906	RV_10,171.04c devānāṃ cit tiro vaśam //	devānām cit tiras vaśam 
SA_GV01_rvh1-10u-20907	RV_10,172.01a ā yāhi vanasā saha gāvaḥ sacanta vartaniṃ yad ūdhabhiḥ //	ā yāhi vanasā saha gāvaḥ sacanta vartanim yat ūdhabhiḥ 
SA_GV01_rvh1-10u-20908	RV_10,172.02a ā yāhi vasvyā dhiyā maṃhiṣṭho jārayanmakhaḥ sudānubhiḥ //	ā yāhi vasvyā dhiyā maṃhiṣṭhaḥ jārayan makhaḥ sudānubhiḥ 
SA_GV01_rvh1-10u-20909	RV_10,172.03a pitubhṛto na tantum it sudānavaḥ prati dadhmo yajāmasi //	pitu bhṛtaḥ na tantum id sudānavaḥ prati dadhmaḥ yajāmasi 
SA_GV01_rvh1-10u-20910	RV_10,172.04a uṣā apa svasus tamaḥ saṃ vartayati vartaniṃ sujātatā //	uṣāḥ apa svasuḥ tamaḥ sam vartayati vartanim sujāta tā 
SA_GV01_rvh1-10u-20911	RV_10,173.01a ā tvāhārṣam antar edhi dhruvas tiṣṭhāvicācaliḥ /	ā tvā ahārṣam antar edhi dhruvaḥ tiṣṭha a vicācaliḥ 
SA_GV01_rvh1-10u-20912	RV_10,173.01c viśas tvā sarvā vāñchantu mā tvad rāṣṭram adhi bhraśat //	viśaḥ tvā sarvāḥ vāñchantu mā tvat rāṣṭram adhi bhraśat 
SA_GV01_rvh1-10u-20913	RV_10,173.02a ihaivaidhi māpa cyoṣṭhāḥ parvata ivāvicācaliḥ /	iha eva edhi mā apa cyoṣṭhāḥ parvataḥ iva avicācaliḥ 
SA_GV01_rvh1-10u-20914	RV_10,173.02c indra iveha dhruvas tiṣṭheha rāṣṭram u dhāraya //	indraḥ iva iha dhruvaḥ tiṣṭha iha rāṣṭram u dhāraya 
SA_GV01_rvh1-10u-20915	RV_10,173.03a imam indro adīdharad dhruvaṃ dhruveṇa haviṣā /	imam indraḥ adīdharat dhruvam dhruveṇa haviṣā 
SA_GV01_rvh1-10u-20916	RV_10,173.03c tasmai somo adhi bravat tasmā u brahmaṇas patiḥ //	tasmai somaḥ adhi bravat tasmai u brahmaṇaḥ patiḥ 
SA_GV01_rvh1-10u-20917	RV_10,173.04a dhruvā dyaur dhruvā pṛthivī dhruvāsaḥ parvatā ime /	dhruvā dyauḥ dhruvā pṛthivī dhruvāsaḥ parvatāḥ ime 
SA_GV01_rvh1-10u-20918	RV_10,173.04c dhruvaṃ viśvam idaṃ jagad dhruvo rājā viśām ayam //	dhruvam viśvam idam jagat dhruvaḥ rājā viśām ayam 
SA_GV01_rvh1-10u-20919	RV_10,173.05a dhruvaṃ te rājā varuṇo dhruvaṃ devo bṛhaspatiḥ /	dhruvam te rājā varuṇaḥ dhruvam devaḥ bṛhaspatiḥ 
SA_GV01_rvh1-10u-20920	RV_10,173.05c dhruvaṃ ta indraś cāgniś ca rāṣṭraṃ dhārayatāṃ dhruvam //	dhruvam te indraḥ ca agniḥ ca rāṣṭram dhārayatām dhruvam 
SA_GV01_rvh1-10u-20921	RV_10,173.06a dhruvaṃ dhruveṇa haviṣābhi somam mṛśāmasi /	dhruvam dhruveṇa haviṣā abhi somam mṛśāmasi 
SA_GV01_rvh1-10u-20922	RV_10,173.06c atho ta indraḥ kevalīr viśo balihṛtas karat //	atha u te indraḥ kevalīḥ viśaḥ bali hṛtaḥ karat 
SA_GV01_rvh1-10u-20923	RV_10,174.01a abhīvartena haviṣā yenendro abhivāvṛte /	abhīvartena haviṣā yena indraḥ abhivāvṛte 
SA_GV01_rvh1-10u-20924	RV_10,174.01c tenāsmān brahmaṇas pate 'bhi rāṣṭrāya vartaya //	tena asmān brahmaṇas pate bhi rāṣṭrāya vartaya 
SA_GV01_rvh1-10u-20925	RV_10,174.02a abhivṛtya sapatnān abhi yā no arātayaḥ /	abhivṛtya sapatnān abhi yāḥ naḥ arātayaḥ 
SA_GV01_rvh1-10u-20926	RV_10,174.02c abhi pṛtanyantaṃ tiṣṭhābhi yo na irasyati //	abhi pṛtanyantam tiṣṭha abhi yaḥ naḥ irasyati 
SA_GV01_rvh1-10u-20927	RV_10,174.03a abhi tvā devaḥ savitābhi somo avīvṛtat /	abhi tvā devaḥ savitā abhi somaḥ avīvṛtat 
SA_GV01_rvh1-10u-20928	RV_10,174.03c abhi tvā viśvā bhūtāny abhīvarto yathāsasi //	abhi tvā viśvā bhūtāni abhīvartaḥ yathā asasi 
SA_GV01_rvh1-10u-20929	RV_10,174.04a yenendro haviṣā kṛtvy abhavad dyumny uttamaḥ /	yena indraḥ haviṣā kṛtvī abhavat dyumnī uttamaḥ 
SA_GV01_rvh1-10u-20930	RV_10,174.04c idaṃ tad akri devā asapatnaḥ kilābhuvam //	idam tat akri devāḥ asapatnaḥ kila abhuvam 
SA_GV01_rvh1-10u-20931	RV_10,174.05a asapatnaḥ sapatnahābhirāṣṭro viṣāsahiḥ /	asapatnaḥ sapatna hā abhirāṣṭraḥ viṣāsahiḥ 
SA_GV01_rvh1-10u-20932	RV_10,174.05c yathāham eṣām bhūtānāṃ virājāni janasya ca //	yathā aham eṣām bhūtānām virājāni janasya ca 
SA_GV01_rvh1-10u-20933	RV_10,175.01a pra vo grāvāṇaḥ savitā devaḥ suvatu dharmaṇā /	pra vaḥ grāvāṇaḥ savitā devaḥ suvatu dharmaṇā 
SA_GV01_rvh1-10u-20934	RV_10,175.01c dhūrṣu yujyadhvaṃ sunuta //	dhūrṣu yujyadhvam sunuta 
SA_GV01_rvh1-10u-20935	RV_10,175.02a grāvāṇo apa ducchunām apa sedhata durmatim /	grāvāṇaḥ apa ducchunām apa sedhata durmatim 
SA_GV01_rvh1-10u-20936	RV_10,175.02c usrāḥ kartana bheṣajam //	usrāḥ kartana bheṣajam 
SA_GV01_rvh1-10u-20937	RV_10,175.03a grāvāṇa upareṣv ā mahīyante sajoṣasaḥ /	grāvāṇaḥ upareṣu ā mahīyante sajoṣasaḥ 
SA_GV01_rvh1-10u-20938	RV_10,175.03c vṛṣṇe dadhato vṛṣṇyam //	vṛṣṇe dadhataḥ vṛṣṇyam 
SA_GV01_rvh1-10u-20939	RV_10,175.04a grāvāṇaḥ savitā nu vo devaḥ suvatu dharmaṇā /	grāvāṇaḥ savitā nu vaḥ devaḥ suvatu dharmaṇā 
SA_GV01_rvh1-10u-20940	RV_10,175.04c yajamānāya sunvate //	yajamānāya sunvate 
SA_GV01_rvh1-10u-20941	RV_10,176.01a pra sūnava ṛbhūṇām bṛhan navanta vṛjanā /	pra sūnavaḥ ṛbhūṇām bṛhat navanta vṛjanā 
SA_GV01_rvh1-10u-20942	RV_10,176.01c kṣāmā ye viśvadhāyaso 'śnan dhenuṃ na mātaram //	kṣāmāḥ ye viśva dhāyasaḥ śnan dhenum na mātaram 
SA_GV01_rvh1-10u-20943	RV_10,176.02a pra devaṃ devyā dhiyā bharatā jātavedasam /	pra devam devyā dhiyā bharata jātavedasam 
SA_GV01_rvh1-10u-20944	RV_10,176.02c havyā no vakṣad ānuṣak //	havyā naḥ vakṣat ānuṣak 
SA_GV01_rvh1-10u-20945	RV_10,176.03a ayam u ṣya pra devayur hotā yajñāya nīyate /	ayam u sya pra devayuḥ hotā yajñāya nīyate 
SA_GV01_rvh1-10u-20946	RV_10,176.03c ratho na yor abhīvṛto ghṛṇīvāñ cetati tmanā //	rathaḥ na yoḥ abhīvṛtaḥ ghṛṇīvān cetati tmanā 
SA_GV01_rvh1-10u-20947	RV_10,176.04a ayam agnir uruṣyaty amṛtād iva janmanaḥ /	ayam agniḥ uruṣyati amṛtāt iva janmanaḥ 
SA_GV01_rvh1-10u-20948	RV_10,176.04c sahasaś cit sahīyān devo jīvātave kṛtaḥ //	sahasaḥ cit sahīyān devaḥ jīvātave kṛtaḥ 
SA_GV01_rvh1-10u-20949	RV_10,177.01a pataṅgam aktam asurasya māyayā hṛdā paśyanti manasā vipaścitaḥ /	pataṅgam aktam asurasya māyayā hṛdā paśyanti manasā vipaścitaḥ 
SA_GV01_rvh1-10u-20950	RV_10,177.01c samudre antaḥ kavayo vi cakṣate marīcīnām padam icchanti vedhasaḥ //	samudre antar kavayaḥ vi cakṣate marīcīnām padam icchanti vedhasaḥ 
SA_GV01_rvh1-10u-20951	RV_10,177.02a pataṅgo vācam manasā bibharti tāṃ gandharvo 'vadad garbhe antaḥ /	pataṅgaḥ vācam manasā bibharti tām gandharvaḥ vadat garbhe antar 
SA_GV01_rvh1-10u-20952	RV_10,177.02c tāṃ dyotamānāṃ svaryam manīṣām ṛtasya pade kavayo ni pānti //	tām dyotamānām svaryam manīṣām ṛtasya pade kavayaḥ ni pānti 
SA_GV01_rvh1-10u-20953	RV_10,177.03a apaśyaṃ gopām anipadyamānam ā ca parā ca pathibhiś carantam /	apaśyam gopām a nipadyamānam ā ca parā ca pathibhiḥ carantam 
SA_GV01_rvh1-10u-20954	RV_10,177.03c sa sadhrīcīḥ sa viṣūcīr vasāna ā varīvarti bhuvaneṣv antaḥ //	sa sadhrīcīḥ sa viṣūcīḥ vasānaḥ ā varīvarti bhuvaneṣu antar 
SA_GV01_rvh1-10u-20955	RV_10,178.01a tyam ū ṣu vājinaṃ devajūtaṃ sahāvānaṃ tarutāraṃ rathānām /	tyam u su vājinam deva jūtam sahāvānam tarutāram rathānām 
SA_GV01_rvh1-10u-20956	RV_10,178.01c ariṣṭanemim pṛtanājam āśuṃ svastaye tārkṣyam ihā huvema //	ariṣṭa nemim pṛtanājam āśum svastaye tārkṣyam iha ā huvema 
SA_GV01_rvh1-10u-20957	RV_10,178.02a indrasyeva rātim ājohuvānāḥ svastaye nāvam ivā ruhema /	indrasya iva rātim ājohuvānāḥ svastaye nāvam iva ā ruhema 
SA_GV01_rvh1-10u-20958	RV_10,178.02c urvī na pṛthvī bahule gabhīre mā vām etau mā paretau riṣāma //	urvī na pṛthvī bahule gabhīre mā vām etau mā paretau riṣāma 
SA_GV01_rvh1-10u-20959	RV_10,178.03a sadyaś cid yaḥ śavasā pañca kṛṣṭīḥ sūrya iva jyotiṣāpas tatāna /	sadyas cit yaḥ śavasā pañca kṛṣṭīḥ sūryaḥ iva jyotiṣā apaḥ tatāna 
SA_GV01_rvh1-10u-20960	RV_10,178.03c sahasrasāḥ śatasā asya raṃhir na smā varante yuvatiṃ na śaryām //	sahasra sāḥ śata sāḥ asya raṃhiḥ na smā varante yuvatim na śaryām 
SA_GV01_rvh1-10u-20961	RV_10,179.01a ut tiṣṭhatāva paśyatendrasya bhāgam ṛtviyam /	ud tiṣṭhata ava paśyata indrasya bhāgam ṛtviyam 
SA_GV01_rvh1-10u-20962	RV_10,179.01c yadi śrāto juhotana yady aśrāto mamattana //	yadi śrātaḥ juhotana yadi a śrātaḥ mamattana 
SA_GV01_rvh1-10u-20963	RV_10,179.02a śrātaṃ havir o ṣv indra pra yāhi jagāma sūro adhvano vimadhyam /	śrātam haviḥ ā u su indra pra yāhi jagāma sūraḥ adhvanaḥ vimadhyam 
SA_GV01_rvh1-10u-20964	RV_10,179.02c pari tvāsate nidhibhiḥ sakhāyaḥ kulapā na vrājapatiṃ carantam //	pari tvā āsate nidhibhiḥ sakhāyaḥ kulapāḥ na vrāja patim carantam 
SA_GV01_rvh1-10u-20965	RV_10,179.03a śrātam manya ūdhani śrātam agnau suśrātam manye tad ṛtaṃ navīyaḥ /	śrātam manye ūdhani śrātam agnau su śrātam manye tat ṛtam navīyaḥ 
SA_GV01_rvh1-10u-20966	RV_10,179.03c mādhyandinasya savanasya dadhnaḥ pibendra vajrin purukṛj juṣāṇaḥ //	mādhyandinasya savanasya dadhnaḥ piba indra vajrin puru kṛt juṣāṇaḥ 
SA_GV01_rvh1-10u-20967	RV_10,180.01a pra sasāhiṣe puruhūta śatrūñ jyeṣṭhas te śuṣma iha rātir astu /	pra sasāhiṣe puruhūta śatrūm jyeṣṭhaḥ te śuṣmaḥ iha rātiḥ astu 
SA_GV01_rvh1-10u-20968	RV_10,180.01c indrā bhara dakṣiṇenā vasūni patiḥ sindhūnām asi revatīnām //	indra ā bhara dakṣiṇena vasūni patiḥ sindhūnām asi revatīnām 
SA_GV01_rvh1-10u-20969	RV_10,180.02a mṛgo na bhīmaḥ kucaro giriṣṭhāḥ parāvata ā jaganthā parasyāḥ /	mṛgaḥ na bhīmaḥ kucaraḥ giriṣṭhāḥ parāvataḥ ā jagantha parasyāḥ 
SA_GV01_rvh1-10u-20970	RV_10,180.02c sṛkaṃ saṃśāya pavim indra tigmaṃ vi śatrūn tāḷhi vi mṛdho nudasva //	sṛkam saṃśāya pavim indra tigmam vi śatrūn tāḷhi vi mṛdhaḥ nudasva 
SA_GV01_rvh1-10u-20971	RV_10,180.03a indra kṣatram abhi vāmam ojo 'jāyathā vṛṣabha carṣaṇīnām /	indra kṣatram abhi vāmam ojaḥ jāyathāḥ vṛṣabha carṣaṇīnām 
SA_GV01_rvh1-10u-20972	RV_10,180.03c apānudo janam amitrayantam uruṃ devebhyo akṛṇor u lokam //	apānudaḥ janam amitrayantam urum devebhyaḥ akṛṇoḥ u lokam 
SA_GV01_rvh1-10u-20973	RV_10,181.01a prathaś ca yasya saprathaś ca nāmānuṣṭubhasya haviṣo havir yat /	prathaḥ ca yasya sa prathaḥ ca nāma ānuṣṭubhasya haviṣaḥ haviḥ yat 
SA_GV01_rvh1-10u-20974	RV_10,181.01c dhātur dyutānāt savituś ca viṣṇo rathantaram ā jabhārā vasiṣṭhaḥ //	dhātuḥ dyutānāt savituḥ ca viṣṇoḥ rathantaram ā jabhārā vasiṣṭhaḥ 
SA_GV01_rvh1-10u-20975	RV_10,181.02a avindan te atihitaṃ yad āsīd yajñasya dhāma paramaṃ guhā yat /	avindan te atihitam yat āsīt yajñasya dhāma paramam guhā yat 
SA_GV01_rvh1-10u-20976	RV_10,181.02c dhātur dyutānāt savituś ca viṣṇor bharadvājo bṛhad ā cakre agneḥ //	dhātuḥ dyutānāt savituḥ ca viṣṇoḥ bharadvājaḥ bṛhat ā cakre agneḥ 
SA_GV01_rvh1-10u-20977	RV_10,181.03a te 'vindan manasā dīdhyānā yaju ṣkannam prathamaṃ devayānam /	te vindan manasā dīdhyānāḥ yaju ṣkannam prathamam deva yānam 
SA_GV01_rvh1-10u-20978	RV_10,181.03c dhātur dyutānāt savituś ca viṣṇor ā sūryād abharan gharmam ete //	dhātuḥ dyutānāt savituḥ ca viṣṇoḥ ā sūryāt abharan gharmam ete 
SA_GV01_rvh1-10u-20979	RV_10,182.01a bṛhaspatir nayatu durgahā tiraḥ punar neṣad aghaśaṃsāya manma /	bṛhaspatiḥ nayatu durgahā tiras punar neṣat agha śaṃsāya manma 
SA_GV01_rvh1-10u-20980	RV_10,182.01c kṣipad aśastim apa durmatiṃ hann athā karad yajamānāya śaṃ yoḥ //	kṣipat aśastim apa durmatim han athā karat yajamānāya śam yoḥ 
SA_GV01_rvh1-10u-20981	RV_10,182.02a narāśaṃso no 'vatu prayāje śaṃ no astv anuyājo haveṣu /	narāśaṃsaḥ naḥ vatu prayāje śam naḥ astu anuyājaḥ haveṣu 
SA_GV01_rvh1-10u-20982	RV_10,182.02c kṣipad aśastim apa durmatiṃ hann athā karad yajamānāya śaṃ yoḥ //	kṣipat aśastim apa durmatim han athā karat yajamānāya śam yoḥ 
SA_GV01_rvh1-10u-20983	RV_10,182.03a tapurmūrdhā tapatu rakṣaso ye brahmadviṣaḥ śarave hantavā u /	tapurmūrdhā tapatu rakṣasaḥ ye brahma dviṣaḥ śarave hantavai u 
SA_GV01_rvh1-10u-20984	RV_10,182.03c kṣipad aśastim apa durmatiṃ hann athā karad yajamānāya śaṃ yoḥ //	kṣipat aśastim apa durmatim han athā karat yajamānāya śam yoḥ 
SA_GV01_rvh1-10u-20985	RV_10,183.01a apaśyaṃ tvā manasā cekitānaṃ tapaso jātaṃ tapaso vibhūtam /	apaśyam tvā manasā cekitānam tapasaḥ jātam tapasaḥ vibhūtam 
SA_GV01_rvh1-10u-20986	RV_10,183.01c iha prajām iha rayiṃ rarāṇaḥ pra jāyasva prajayā putrakāma //	iha prajām iha rayim rarāṇaḥ pra jāyasva prajayā putra kāma 
SA_GV01_rvh1-10u-20987	RV_10,183.02a apaśyaṃ tvā manasā dīdhyānāṃ svāyāṃ tanū ṛtvye nādhamānām /	apaśyam tvā manasā dīdhyānām svāyām tanū ṛtvye nādhamānām 
SA_GV01_rvh1-10u-20988	RV_10,183.02c upa mām uccā yuvatir babhūyāḥ pra jāyasva prajayā putrakāme //	upa mām uccā yuvatiḥ babhūyāḥ pra jāyasva prajayā putra kāme 
SA_GV01_rvh1-10u-20989	RV_10,183.03a ahaṃ garbham adadhām oṣadhīṣv ahaṃ viśveṣu bhuvaneṣv antaḥ /	aham garbham adadhām oṣadhīṣu aham viśveṣu bhuvaneṣu antar 
SA_GV01_rvh1-10u-20990	RV_10,183.03c aham prajā ajanayam pṛthivyām ahaṃ janibhyo aparīṣu putrān //	aham prajāḥ ajanayam pṛthivyām aham janibhyaḥ aparīṣu putrān 
SA_GV01_rvh1-10u-20991	RV_10,184.01a viṣṇur yoniṃ kalpayatu tvaṣṭā rūpāṇi piṃśatu /	viṣṇuḥ yonim kalpayatu tvaṣṭā rūpāṇi piṃśatu 
SA_GV01_rvh1-10u-20992	RV_10,184.01c ā siñcatu prajāpatir dhātā garbhaṃ dadhātu te //	ā siñcatu prajāpatiḥ dhātā garbham dadhātu te 
SA_GV01_rvh1-10u-20993	RV_10,184.02a garbhaṃ dhehi sinīvāli garbhaṃ dhehi sarasvati /	garbham dhehi sinīvāli garbham dhehi sarasvati 
SA_GV01_rvh1-10u-20994	RV_10,184.02c garbhaṃ te aśvinau devāv ā dhattām puṣkarasrajā //	garbham te aśvinau devau ā dhattām puṣkara srajā 
SA_GV01_rvh1-10u-20995	RV_10,184.03a hiraṇyayī araṇī yaṃ nirmanthato aśvinā /	hiraṇyayī araṇī yam nirmanthataḥ aśvinā 
SA_GV01_rvh1-10u-20996	RV_10,184.03c taṃ te garbhaṃ havāmahe daśame māsi sūtave //	tam te garbham havāmahe daśame māsi sūtave 
SA_GV01_rvh1-10u-20997	RV_10,185.01a mahi trīṇām avo 'stu dyukṣam mitrasyāryamṇaḥ /	mahi trīṇām avaḥ stu dyukṣam mitrasya aryamṇaḥ 
SA_GV01_rvh1-10u-20998	RV_10,185.01c durādharṣaṃ varuṇasya //	durādharṣam varuṇasya 
SA_GV01_rvh1-10u-20999	RV_10,185.02a nahi teṣām amā cana nādhvasu vāraṇeṣu /	nahi teṣām amā cana na adhvasu vā araṇeṣu 
SA_GV01_rvh1-10u-21000	RV_10,185.02c īśe ripur aghaśaṃsaḥ //	īśe ripuḥ agha śaṃsaḥ 
SA_GV01_rvh1-10u-21001	RV_10,185.03a yasmai putrāso aditeḥ pra jīvase martyāya /	yasmai putrāsaḥ aditeḥ pra jīvase martyāya 
SA_GV01_rvh1-10u-21002	RV_10,185.03c jyotir yacchanty ajasram //	jyotiḥ yacchanti ajasram 
SA_GV01_rvh1-10u-21003	RV_10,186.01a vāta ā vātu bheṣajaṃ śambhu mayobhu no hṛde /	vātaḥ ā vātu bheṣajam śambhu mayobhu naḥ hṛde 
SA_GV01_rvh1-10u-21004	RV_10,186.01c pra ṇa āyūṃṣi tāriṣat //	pra naḥ āyūṃṣi tāriṣat 
SA_GV01_rvh1-10u-21005	RV_10,186.02a uta vāta pitāsi na uta bhrātota naḥ sakhā /	uta vāta pitā asi naḥ uta bhrātā uta naḥ sakhā 
SA_GV01_rvh1-10u-21006	RV_10,186.02c sa no jīvātave kṛdhi //	sa naḥ jīvātave kṛdhi 
SA_GV01_rvh1-10u-21007	RV_10,186.03a yad ado vāta te gṛhe 'mṛtasya nidhir hitaḥ /	yat adaḥ vāta te gṛhe mṛtasya nidhiḥ hitaḥ 
SA_GV01_rvh1-10u-21008	RV_10,186.03c tato no dehi jīvase //	tatas naḥ dehi jīvase 
SA_GV01_rvh1-10u-21009	RV_10,187.01a prāgnaye vācam īraya vṛṣabhāya kṣitīnām /	pra agnaye vācam īraya vṛṣabhāya kṣitīnām 
SA_GV01_rvh1-10u-21010	RV_10,187.01c sa naḥ parṣad ati dviṣaḥ //	sa naḥ parṣat ati dviṣaḥ 
SA_GV01_rvh1-10u-21011	RV_10,187.02a yaḥ parasyāḥ parāvatas tiro dhanvātirocate /	yaḥ parasyāḥ parāvataḥ tiras dhanva atirocate 
SA_GV01_rvh1-10u-21012	RV_10,187.02c sa naḥ parṣad ati dviṣaḥ //	sa naḥ parṣat ati dviṣaḥ 
SA_GV01_rvh1-10u-21013	RV_10,187.03a yo rakṣāṃsi nijūrvati vṛṣā śukreṇa śociṣā /	yaḥ rakṣāṃsi nijūrvati vṛṣā śukreṇa śociṣā 
SA_GV01_rvh1-10u-21014	RV_10,187.03c sa naḥ parṣad ati dviṣaḥ //	sa naḥ parṣat ati dviṣaḥ 
SA_GV01_rvh1-10u-21015	RV_10,187.04a yo viśvābhi vipaśyati bhuvanā saṃ ca paśyati /	yaḥ viśvā abhi vipaśyati bhuvanā sam ca paśyati 
SA_GV01_rvh1-10u-21016	RV_10,187.04c sa naḥ parṣad ati dviṣaḥ //	sa naḥ parṣat ati dviṣaḥ 
SA_GV01_rvh1-10u-21017	RV_10,187.05a yo asya pāre rajasaḥ śukro agnir ajāyata /	yaḥ asya pāre rajasaḥ śukraḥ agniḥ ajāyata 
SA_GV01_rvh1-10u-21018	RV_10,187.05c sa naḥ parṣad ati dviṣaḥ //	sa naḥ parṣat ati dviṣaḥ 
SA_GV01_rvh1-10u-21019	RV_10,188.01a pra nūnaṃ jātavedasam aśvaṃ hinota vājinam /	pra nūnam jātavedasam aśvam hinota vājinam 
SA_GV01_rvh1-10u-21020	RV_10,188.01c idaṃ no barhir āsade //	idam naḥ barhiḥ āsade 
SA_GV01_rvh1-10u-21021	RV_10,188.02a asya pra jātavedaso vipravīrasya mīḷhuṣaḥ /	asya pra jātavedasaḥ vipra vīrasya mīḍhuṣaḥ 
SA_GV01_rvh1-10u-21022	RV_10,188.02c mahīm iyarmi suṣṭutim //	mahīm iyarmi suṣṭutim 
SA_GV01_rvh1-10u-21023	RV_10,188.03a yā ruco jātavedaso devatrā havyavāhanīḥ /	yāḥ rucaḥ jātavedasaḥ devatrā havya vāhanīḥ 
SA_GV01_rvh1-10u-21024	RV_10,188.03c tābhir no yajñam invatu //	tābhiḥ naḥ yajñam invatu 
SA_GV01_rvh1-10u-21025	RV_10,189.01a āyaṃ gauḥ pṛśnir akramīd asadan mātaram puraḥ /	ā ayam gauḥ pṛśniḥ akramīt asadat mātaram puras 
SA_GV01_rvh1-10u-21026	RV_10,189.01c pitaraṃ ca prayan svaḥ //	pitaram ca prayan svar 
SA_GV01_rvh1-10u-21027	RV_10,189.02a antaś carati rocanāsya prāṇād apānatī /	antar carati rocanā asya prāṇāt apānatī 
SA_GV01_rvh1-10u-21028	RV_10,189.02c vy akhyan mahiṣo divam //	vi akhyat mahiṣaḥ divam 
SA_GV01_rvh1-10u-21029	RV_10,189.03a triṃśad dhāma vi rājati vāk pataṅgāya dhīyate /	triṃśat dhāma vi rājati vāc pataṅgāya dhīyate 
SA_GV01_rvh1-10u-21030	RV_10,189.03c prati vastor aha dyubhiḥ //	prati vastoḥ aha dyubhiḥ 
SA_GV01_rvh1-10u-21031	RV_10,190.01a ṛtaṃ ca satyaṃ cābhīddhāt tapaso 'dhy ajāyata /	ṛtam ca satyam ca abhīddhāt tapasaḥ dhi ajāyata 
SA_GV01_rvh1-10u-21032	RV_10,190.01c tato rātry ajāyata tataḥ samudro arṇavaḥ //	tatas rātrī ajāyata tatas samudraḥ arṇavaḥ 
SA_GV01_rvh1-10u-21033	RV_10,190.02a samudrād arṇavād adhi saṃvatsaro ajāyata /	samudrāt arṇavāt adhi saṃvatsaraḥ ajāyata 
SA_GV01_rvh1-10u-21034	RV_10,190.02c ahorātrāṇi vidadhad viśvasya miṣato vaśī //	ahorātrāṇi vidadhat viśvasya miṣataḥ vaśī 
SA_GV01_rvh1-10u-21035	RV_10,190.03a sūryācandramasau dhātā yathāpūrvam akalpayat /	sūryācandramasau dhātā yathāpūrvam akalpayat 
SA_GV01_rvh1-10u-21036	RV_10,190.03c divaṃ ca pṛthivīṃ cāntarikṣam atho svaḥ //	divam ca pṛthivīm ca antarikṣam atha u svar 
SA_GV01_rvh1-10u-21037	RV_10,191.01a saṃ-sam id yuvase vṛṣann agne viśvāny arya ā /	saṃsam id yuvase vṛṣan agne viśvāni aryaḥ ā 
SA_GV01_rvh1-10u-21038	RV_10,191.01c iḷas pade sam idhyase sa no vasūny ā bhara //	iḷaḥ pade sam idhyase sa naḥ vasūni ā bhara 
SA_GV01_rvh1-10u-21039	RV_10,191.02a saṃ gacchadhvaṃ saṃ vadadhvaṃ saṃ vo manāṃsi jānatām /	sam gacchadhvam sam vadadhvam sam vaḥ manāṃsi jānatām 
SA_GV01_rvh1-10u-21040	RV_10,191.02c devā bhāgaṃ yathā pūrve saṃjānānā upāsate //	devāḥ bhāgam yathā pūrve saṃjānānāḥ upāsate 
SA_GV01_rvh1-10u-21041	RV_10,191.03a samāno mantraḥ samitiḥ samānī samānam manaḥ saha cittam eṣām /	samānaḥ mantraḥ samitiḥ samānī samānam manaḥ saha cittam eṣām 
SA_GV01_rvh1-10u-21042	RV_10,191.03c samānam mantram abhi mantraye vaḥ samānena vo haviṣā juhomi //	samānam mantram abhi mantraye vaḥ samānena vaḥ haviṣā juhomi 
SA_GV01_rvh1-10u-21043	RV_10,191.04a samānī va ākūtiḥ samānā hṛdayāni vaḥ /	samānī vaḥ ākūtiḥ samānā hṛdayāni vaḥ 
SA_GV01_rvh1-10u-21044	RV_10,191.04c samānam astu vo mano yathā vaḥ susahāsati //	samānam astu vaḥ manaḥ yathā vaḥ su sahā asati 
