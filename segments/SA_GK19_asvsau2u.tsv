segmentnr	original	analyzed
SA_GK19_asvsau2u-0	// om namo buddhāya //	om namaḥ buddhāya 
SA_GK19_asvsau2u-1	Saundaranandaṃ Mahākāvyam	saundaranandam mahākāvyam 
SA_GK19_asvsau2u-2	prathamaḥ sargaḥ	prathamaḥ sargaḥ 
SA_GK19_asvsau2u-3	kapilavastu varṇana	kapilavastu varṇana 
SA_GK19_asvsau2u-4	gautamaḥ kapilo nāma munirdharmabhṛtāṃ varaḥ /	gautamaḥ kapilaḥ nāma muniḥ dharma bhṛtām varaḥ 
SA_GK19_asvsau2u-5	babhūva tapasi śrāntaḥ kākṣīvāniva gautamaḥ // Saund_1.1 //	babhūva tapasi śrāntaḥ kākṣīvān iva gautamaḥ 
SA_GK19_asvsau2u-6	aśiśriyadyaḥ satataṃ dīptaṃ kāśyapavattapaḥ /	aśiśriyat yaḥ satatam dīptam kāśyapa vat tapaḥ 
SA_GK19_asvsau2u-7	āśiśrāya ca tadvṛddhau siddhiṃ kāśyapavat parām // Saund_1.2 //	āśiśrāya ca tad vṛddhau siddhim kāśyapa vat parām 
SA_GK19_asvsau2u-8	haviḥṣu yaśca svātmārthaṃ gāmadhukṣad vasiṣṭhavat /	haviḥṣu yaḥ ca sva ātma artham gām adhukṣat vasiṣṭha vat 
SA_GK19_asvsau2u-9	tapaḥśiṣṭeṣu ca śiṣyeṣu gāmadhukṣad vasiṣṭhavat // Saund_1.3 //	tapaḥ śiṣṭeṣu ca śiṣyeṣu gām adhukṣat vasiṣṭha vat 
SA_GK19_asvsau2u-10	māhātmyāddīrghatapaso yo dvitīya ivābhavat /	māhātmyāt dīrghatapasaḥ yaḥ dvitīyaḥ iva abhavat 
SA_GK19_asvsau2u-11	tṛtīya iva yaścābhūt kāvyāṅgirasayordhiyā // Saund_1.4 //	tṛtīyaḥ iva yaḥ ca abhūt kāvya āṅgirasayoḥ dhiyā 
SA_GK19_asvsau2u-12	tasya vistīrṇatapasaḥ pārśve himavataḥ śubhe /	tasya vistīrṇa tapasaḥ pārśve himavataḥ śubhe 
SA_GK19_asvsau2u-13	kṣetraṃ cāyatanaṃ caiva tapasāmāśramo 'bhavat // Saund_1.5 //	kṣetram ca āyatanam ca eva tapasām āśramaḥ bhavat 
SA_GK19_asvsau2u-14	cāruvīruttaruvanaḥ prasnigdhamṛduśādvalaḥ /	cāru vīrudh taru vanaḥ prasnigdha mṛdu śādvalaḥ 
SA_GK19_asvsau2u-15	havirdhūmavitānena yaḥ sadābhra ivābabhau // Saund_1.6 //	haviḥ dhūma vitānena yaḥ sadā abhraḥ iva ābabhau 
SA_GK19_asvsau2u-16	mṛdubhiḥ saikataiḥ snigdhaiḥ kesarāstarapāṇḍubhiḥ /	mṛdubhiḥ saikataiḥ snigdhaiḥ kesara āstara pāṇḍubhiḥ 
SA_GK19_asvsau2u-17	bhūmibhāgairasaṃkīrṇaiḥ sāṅgarāga ivābhavat // Saund_1.7 //	bhūmi bhāgaiḥ asaṃkīrṇaiḥ sa aṅgarāgaḥ iva abhavat 
SA_GK19_asvsau2u-18	śucibhistīrthasaṃkhyātaiḥ pāvanairbhāvanairapi /	śucibhiḥ tīrtha saṃkhyātaiḥ pāvanaiḥ bhāvanaiḥ api 
SA_GK19_asvsau2u-19	bandhumāniva yastasthau sarobhiḥ sasaroruhaiḥ // Saund_1.8 //	bandhumān iva yaḥ tasthau sarobhiḥ sa saroruhaiḥ 
SA_GK19_asvsau2u-20	paryāptaphalapuṣpābhiḥ sarvato vanarājibhiḥ /	paryāpta phala puṣpābhiḥ sarvatas vana rājibhiḥ 
SA_GK19_asvsau2u-21	śuśubhe vavṛdhe caiva naraḥ sādhanavāniva // Saund_1.9 //	śuśubhe vavṛdhe ca eva naraḥ sādhanavān iva 
SA_GK19_asvsau2u-22	nīvāraphalasantuṣṭaiḥ svasthaiḥ śāntairanutsukaiḥ /	nīvāra phala santuṣṭaiḥ svasthaiḥ śāntaiḥ anutsukaiḥ 
SA_GK19_asvsau2u-23	ākīrṇo 'pi tapobhṛddhiḥ śūnyaśūnya ivābhavat // Saund_1.10 //	ākīrṇaḥ u pi tapaḥ bhṛddhiḥ śūnya śūnyaḥ iva abhavat 
SA_GK19_asvsau2u-24	agnīnāṃ hūyamānānāṃ śikhināṃ kūjatāmapi /	agnīnām hūyamānānām śikhinām kūjatām api 
SA_GK19_asvsau2u-25	tīrthānāṃ cābhiṣekeṣu śuśruve yatra niḥsvanaḥ // Saund_1.11 //	tīrthānām ca abhiṣekeṣu śuśruve yatra niḥsvanaḥ 
SA_GK19_asvsau2u-26	virejurhariṇā yatra suptā medhyāsu vediṣu /	virejuḥ hariṇāḥ yatra suptāḥ medhyāsu vediṣu 
SA_GK19_asvsau2u-27	salājairmādhavīpuṣpairupahārāḥ kṛtā iva // Saund_1.12 //	sa lājaiḥ mādhavī puṣpaiḥ upahārāḥ kṛtāḥ iva 
SA_GK19_asvsau2u-28	api kṣudramṛgā yatra śāntāśceruḥ samaṃ mṛgaiḥ /	api kṣudra mṛgāḥ yatra śāntāḥ ceruḥ samam mṛgaiḥ 
SA_GK19_asvsau2u-29	śaraṇyebhyastapasvibhyo vinayaṃ śikṣitā iva // Saund_1.13 //	śaraṇyebhyaḥ tapasvibhyaḥ vinayam śikṣitāḥ iva 
SA_GK19_asvsau2u-30	saṃdigdhe 'pyapunarbhāve viruddheṣvāgameṣvapi /	saṃdigdhe pi apunarbhāve viruddheṣu āgameṣu api 
SA_GK19_asvsau2u-31	pratyakṣiṇa ivākurvaṃstapo yatra tapodhanāḥ // Saund_1.14 //	pratyakṣiṇaḥ iva akurvan tapaḥ yatra tapodhanāḥ 
SA_GK19_asvsau2u-32	yatra sma mīyate brahma kaiścit kaiścinna mīyate /	yatra sma mīyate brahma kaiścid kaiścid na mīyate 
SA_GK19_asvsau2u-33	kāle nimīyate somo na cākāle pramīyate // Saund_1.15 //	kāle nimīyate somaḥ na ca akāle pramīyate 
SA_GK19_asvsau2u-34	nirapekṣāḥ śarīreṣu dharme yatra svabuddhayaḥ /	nirapekṣāḥ śarīreṣu dharme yatra sva buddhayaḥ 
SA_GK19_asvsau2u-35	saṃhṛṣṭā iva yatnena tāpasāstepire tapaḥ // Saund_1.16 //	saṃhṛṣṭāḥ iva yatnena tāpasāḥ tepire tapaḥ 
SA_GK19_asvsau2u-36	śrāmyanto munayo yatra svargāyodyuktacetasaḥ /	śrāmyantaḥ munayaḥ yatra svargāya udyukta cetasaḥ 
SA_GK19_asvsau2u-37	taporāgeṇa dharmasya vilopamiva cakrire // Saund_1.17 //	tapaḥ rāgeṇa dharmasya vilopam iva cakrire 
SA_GK19_asvsau2u-38	atha tejasvisadanaṃ tapaḥkṣetraṃ tamāśramam /	atha tejasvi sadanam tapaḥ kṣetram tam āśramam 
SA_GK19_asvsau2u-39	kecidikṣvākavo jagmū rājaputrā vivatsavaḥ // Saund_1.18 //	kecid ikṣvākavaḥ jagmuḥ rāja putrāḥ vivatsavaḥ 
SA_GK19_asvsau2u-40	suvarṇastambhavarṣmāṇaḥ siṃhoreskā mahābhujāḥ /	suvarṇa stambha varṣmāṇaḥ siṃha ureskāḥ mahā bhujāḥ 
SA_GK19_asvsau2u-41	pātraṃ śabdasya mahataḥ śriyāṃ ca vinayasya ca // Saund_1.19 //	pātram śabdasya mahataḥ śriyām ca vinayasya ca 
SA_GK19_asvsau2u-42	arharūpā hyanarhasya mahātmānaścalātmanaḥ /	arha rūpāḥ hi anarhasya mahātmānaḥ cala ātmanaḥ 
SA_GK19_asvsau2u-43	prājñāḥ prajñāvimuktasya bhrātṛvyasya yavīyasaḥ // Saund_1.20 //	prājñāḥ prajñā vimuktasya bhrātṛvyasya yavīyasaḥ 
SA_GK19_asvsau2u-44	mātṛśulkādupagatāṃ te śriyaṃ [ca] viṣehire /	mātṛ śulkāt upagatām te śriyam ca viṣehire 
SA_GK19_asvsau2u-45	rarakṣuśca pituḥ satyaṃ yasmācchiśiyire vanam // Saund_1.21 //	rarakṣuḥ ca pituḥ satyam yasmāt śiśiyire vanam 
SA_GK19_asvsau2u-46	teṣāṃ munirupādhyāyo gautamaḥ kapilo 'bhavat /	teṣām muniḥ upādhyāyaḥ gautamaḥ kapilaḥ bhavat 
SA_GK19_asvsau2u-47	gurugotrādataḥ kautsāste bhavanti sma gautamāḥ // Saund_1.22 //	guru gotrāt atas kautsāḥ te bhavanti sma gautamāḥ 
SA_GK19_asvsau2u-48	ekapitroryathā bhrātroḥ pṛthagguruparigrahāt /	eka pitroḥ yathā bhrātroḥ pṛthak guru parigrahāt 
SA_GK19_asvsau2u-49	rāma evābhavad gārgyo vāsubhadro 'pi gautamaḥ // Saund_1.23 //	rāmaḥ eva abhavat gārgyaḥ vāsubhadraḥ pi gautamaḥ 
SA_GK19_asvsau2u-50	śākavṛkṣapraticchannaṃ vāsaṃ yasmācca cakrire /	śāka vṛkṣa praticchannam vāsam yasmāt ca cakrire 
SA_GK19_asvsau2u-51	tasmādikṣvākuvaṃśyāste bhuvi śākyā iti smṛtāḥ // Saund_1.24 //	tasmāt ikṣvāku vaṃśyāḥ te bhuvi śākyāḥ iti smṛtāḥ 
SA_GK19_asvsau2u-52	sa teṣāṃ gautamaścakre svavaṃśasadṛśīḥ kriyāḥ /	sa teṣām gautamaḥ cakre sva vaṃśa sadṛśīḥ kriyāḥ 
SA_GK19_asvsau2u-53	munirūrdhvaṃ kumārasya sagarasyeva bhārgavaḥ // Saund_1.25 //	muniḥ ūrdhvam kumārasya sagarasya iva bhārgavaḥ 
SA_GK19_asvsau2u-54	kaṇvaḥ śākuntalasyeva bharatasya tarasvinaḥ /	kaṇvaḥ śākuntalasya iva bharatasya tarasvinaḥ 
SA_GK19_asvsau2u-55	vālmikiriva dhīmāṃśca dhīmatormaithileyayoḥ // Saund_1.26 //	vālmikiḥ iva dhīmān ca dhīmatoḥ maithileyayoḥ 
SA_GK19_asvsau2u-56	tadvanaṃ muninā tena taiśca kṣatriyapuṅgavaiḥ /	tat vanam muninā tena taiḥ ca kṣatriya puṅgavaiḥ 
SA_GK19_asvsau2u-57	śāntāṃ guptāṃ ca yugapad brahmakṣatraśriyaṃ dadhe // Saund_1.27 //	śāntām guptām ca yugapad brahma kṣatra śriyam dadhe 
SA_GK19_asvsau2u-58	athodakalaśaṃ gṛhya teṣāṃ vṛddhicikīrṣayā /	atha uda kalaśam gṛhya teṣām vṛddhi cikīrṣayā 
SA_GK19_asvsau2u-59	muniḥ sa viyadutpatya tānuvāca nṛpātmajān // Saund_1.28 //	muniḥ sa viyat utpatya tān uvāca nṛpa ātmajān 
SA_GK19_asvsau2u-60	yā patet kalaśādasmādakṣayyasalilānmahīm /	yā patet kalaśāt asmāt akṣayya salilāt mahīm 
SA_GK19_asvsau2u-61	dhārā tāmanatikramya māmanveta yathākramam // Saund_1.29 //	dhārā tām an atikramya mām anveta yathākramam 
SA_GK19_asvsau2u-62	tataḥ paramamityuktvā śirobhiḥ praṇipatya ca /	tatas paramam iti uktvā śirobhiḥ praṇipatya ca 
SA_GK19_asvsau2u-63	rathānāruruhuḥ sarve śīghravāhānalaṃkṛtān // Saund_1.30 //	rathān āruruhuḥ sarve śīghra vāhān alaṃkṛtān 
SA_GK19_asvsau2u-64	tataḥ sa tairanugataḥ syandanasthairnabhogataḥ /	tatas sa taiḥ anugataḥ syandana sthaiḥ nabhaḥ gataḥ 
SA_GK19_asvsau2u-65	tadāśramamahīprāntaṃ paricikṣepa vāriṇā // Saund_1.31 //	tad āśrama mahī prāntam paricikṣepa vāriṇā 
SA_GK19_asvsau2u-66	aṣṭāpadamivālikhya nimittaiḥ surabhīkṛtam /	aṣṭāpadam iva ālikhya nimittaiḥ surabhīkṛtam 
SA_GK19_asvsau2u-67	tānuvāca muniḥ sthitvā bhūmipālasutānidam // Saund_1.32 //	tān uvāca muniḥ sthitvā bhūmipāla sutān idam 
SA_GK19_asvsau2u-68	asmin dhārāparikṣipte nemicinhitalakṣaṇe /	asmin dhārā parikṣipte nemi cinhita lakṣaṇe 
SA_GK19_asvsau2u-69	nirmimīdhvaṃ puraṃ yūyaṃ mayi yāte triviṣṭapam // Saund_1.33 //	nirmimīdhvam puram yūyam mayi yāte triviṣṭapam 
SA_GK19_asvsau2u-70	tataḥ kadācitte vīrāstasmin pratigate munau /	tatas kadācid te vīrāḥ tasmin pratigate munau 
SA_GK19_asvsau2u-71	babhramuyauṃvanoddāmā gajā iva niraṅkuśā // Saund_1.34 //	gajāḥ iva niraṅkuśā 
SA_GK19_asvsau2u-72	baddhagodhāṅgulītrāṇā hastaviṣṭhitakārmukāḥ /	baddha godhā aṅgulī trāṇāḥ hasta viṣṭhita kārmukāḥ 
SA_GK19_asvsau2u-73	śarādhmātamahātūṇā vyāyatābaddhavāsasaḥ // Saund_1.35 //	śara ādhmāta mahā tūṇāḥ vyāyata ābaddha vāsasaḥ 
SA_GK19_asvsau2u-74	jijñāsamānā nāgeṣu kauśalaṃ śvāpadeṣu ca /	jijñāsamānāḥ nāgeṣu kauśalam śvāpadeṣu ca 
SA_GK19_asvsau2u-75	anucakrurvanasthasya dauṣyanterdevakarmaṇaḥ // Saund_1.36 //	anucakruḥ vanasthasya dauṣyanteḥ deva karmaṇaḥ 
SA_GK19_asvsau2u-76	tān dṛṣṭvā prakṛtiṃ yātān vṛddhānvyāghraśiśūniva /	tān dṛṣṭvā prakṛtim yātān vṛddhān vyāghra śiśūn iva 
SA_GK19_asvsau2u-77	tāpasāstadvanaṃ hitvā himavantaṃ siṣevire // Saund_1.37 //	tāpasāḥ tat vanam hitvā himavantam siṣevire 
SA_GK19_asvsau2u-78	tatastadāśramasthānaṃ śūnyaṃ taiḥ śūnyacetasaḥ /	tatas tad āśrama sthānam śūnyam taiḥ śūnya cetasaḥ 
SA_GK19_asvsau2u-79	paśyanto manyunā taptā vyālā iva niśaśvasuḥ // Saund_1.38 //	paśyantaḥ manyunā taptāḥ vyālāḥ iva niśaśvasuḥ 
SA_GK19_asvsau2u-80	atha te puṇyakarmāṇaḥ pratyupasthitavṛddhayaḥ /	atha te puṇya karmāṇaḥ pratyupasthita vṛddhayaḥ 
SA_GK19_asvsau2u-81	tatra tajjñairupākhyātānavāpurmahato nidhīn // Saund_1.39 //	tatra tad jñaiḥ upākhyātān avāpuḥ mahataḥ nidhīn 
SA_GK19_asvsau2u-82	alaṃ dharmārthakāmānāṃ nikhilānāmavāptaye /	alam dharma artha kāmānām nikhilānām avāptaye 
SA_GK19_asvsau2u-83	nidhayo naikavidhayo bhūrayaste gatārayaḥ // Saund_1.40 //	nidhayaḥ na eka vidhayaḥ bhūrayaḥ te gata arayaḥ 
SA_GK19_asvsau2u-84	tatastatpratilambhācca pariṇāmācca karmaṇaḥ /	tatas tad pratilambhāt ca pariṇāmāt ca karmaṇaḥ 
SA_GK19_asvsau2u-85	tasmin vāstuni vāstujñāḥ puraṃ śrīmannyaveśayan // Saund_1.41 //	tasmin vāstuni vāstu jñāḥ puram śrīmat nyaveśayan 
SA_GK19_asvsau2u-86	saridvistīrṇaparikhaṃ spaṣṭāñcitamahāpatham /	sarit vistīrṇa parikham spaṣṭa añcita mahāpatham 
SA_GK19_asvsau2u-87	śailakalpamahāvapraṃ girivrajamivāparam // Saund_1.42 //	śaila kalpa mahā vapram girivrajam iva aparam 
SA_GK19_asvsau2u-88	pāṇḍurāṭṭālasumukhaṃ suvibhaktāntarāpaṇam /	pāṇḍura aṭṭāla su mukham suvibhakta antarāpaṇam 
SA_GK19_asvsau2u-89	harmyamālāparikṣiptaṃ kukṣiṃ himagireriva // Saund_1.43 //	harmya mālā parikṣiptam kukṣim himagireḥ iva 
SA_GK19_asvsau2u-90	vedavedāṅgaviduṣastasthuṣaḥ ṣaṭsu karmasu /	veda vedāṅga viduṣaḥ tasthuṣaḥ ṣaṭsu karmasu 
SA_GK19_asvsau2u-91	śāntaye vṛddhaye caiva yatra viprānajījapan // Saund_1.44 //	śāntaye vṛddhaye ca eva yatra viprān ajījapan 
SA_GK19_asvsau2u-92	tadbhūmerabhiyoktṛṇāṃ prayuktān vinivṛttaye /	tad bhūmeḥ abhiyoktṛṇām prayuktān vinivṛttaye 
SA_GK19_asvsau2u-93	yatra svena prabhāvena bhṛtyadaṇḍānajījapan // Saund_1.45 //	yatra svena prabhāvena bhṛtya daṇḍān ajījapan 
SA_GK19_asvsau2u-94	caritradhanasampannān salajjān dīrghadarśinaḥ /	caritra dhana sampannān sa lajjān dīrghadarśinaḥ 
SA_GK19_asvsau2u-95	arhato 'tiṣṭhipan yatra śūrān dakṣān kuṭumbinaḥ // Saund_1.46 //	arhataḥ tiṣṭhipan yatra śūrān dakṣān kuṭumbinaḥ 
SA_GK19_asvsau2u-96	vyastaistaistairguṇaiyuktān mativāgvikramādibhiḥ /	vyastaiḥ taiḥ taiḥ guṇaiḥ yuktān mati vāc vikrama ādibhiḥ 
SA_GK19_asvsau2u-97	karmasu pratirupeṣu sacivāṃstānnyayūyujan // Saund_1.47 //	karmasu pratirupeṣu sacivān tān nyayūyujan 
SA_GK19_asvsau2u-98	vasumadbhiravibhrāntairalaṃvidyairavismitaiḥ /	vasumadbhiḥ avibhrāntaiḥ alaṃvidyaiḥ avismitaiḥ 
SA_GK19_asvsau2u-99	yad babhāse naraiḥ kīrṇaṃ mandaraḥ kinnarairiva // Saund_1.48 //	yat babhāse naraiḥ kīrṇam mandaraḥ kinnaraiḥ iva 
SA_GK19_asvsau2u-100	yatra te hṛṣṭamanasaḥ pauraprīticikīrṣayā /	yatra te hṛṣṭa manasaḥ paura prīti cikīrṣayā 
SA_GK19_asvsau2u-101	śrīmantyudyānasaṃjñāni yaśodhāmānyacikaran // Saund_1.49 //	śrīmanti udyāna saṃjñāni yaśaḥ dhāmāni acikaran 
SA_GK19_asvsau2u-102	śivāḥ puṣkariṇīścaiva paramāgryaguṇāmbhasaḥ /	śivāḥ puṣkariṇīḥ ca eva parama agrya guṇa ambhasaḥ 
SA_GK19_asvsau2u-103	nājñayā cetanotkarṣāddikṣu sarvāsvacīkhanan // Saund_1.50 //	na ājñayā cetanā utkarṣāt dikṣu sarvāsu acīkhanan 
SA_GK19_asvsau2u-104	manojñāḥ śrīmatīḥ praṣṭhīḥ pathiṣūpavaneṣu ca /	manojñāḥ śrīmatīḥ praṣṭhīḥ pathiṣu upavaneṣu ca 
SA_GK19_asvsau2u-105	sabhāḥ kūpavatīścaiva samantāt pratyatiṣṭhipan // Saund_1.51 //	sabhāḥ kūpavatīḥ ca eva samantāt pratyatiṣṭhipan 
SA_GK19_asvsau2u-106	hastyaśvarathasaṃkīrṇamasaṃkīrṇamanākulam /	hasti aśva ratha saṃkīrṇam a saṃkīrṇam an ākulam 
SA_GK19_asvsau2u-107	anigūḍhārthivibhavaṃ nigūḍhajñānapauruṣam // Saund_1.52 //	a nigūḍha arthi vibhavam nigūḍha jñāna pauruṣam 
SA_GK19_asvsau2u-108	sanidhānamivārthānāmādhānamiva tejasām /	sa nidhānam iva arthānām ādhānam iva tejasām 
SA_GK19_asvsau2u-109	niketamiva vidyānāṃ saṃketamiva saṃpadām // Saund_1.53 //	niketam iva vidyānām saṃketam iva saṃpadām 
SA_GK19_asvsau2u-110	vāsavṛkṣaṃ guṇavatāmāśrayaṃ śaraṇaiṣiṇām /	vāsa vṛkṣam guṇavatām āśrayam śaraṇa eṣiṇām 
SA_GK19_asvsau2u-111	ānartaṃ kṛtaśāstrāṇāmālānaṃ bāhuśālinām // Saund_1.54 //	ānartam kṛta śāstrāṇām ālānam bāhu śālinām 
SA_GK19_asvsau2u-112	samājairutsavairdāyaiḥ kriyāvidhibhireva ca /	samājaiḥ utsavaiḥ dāyaiḥ kriyā vidhibhiḥ eva ca 
SA_GK19_asvsau2u-113	alaṃcakruralaṃvīryāste jagaddhāma tatpuram // Saund_1.55 //	alaṃcakruḥ alaṃvīryāḥ te jagat dhāma tat puram 
SA_GK19_asvsau2u-114	yasmādanyāyataste ca kaṃcinnācīkaran karam /	yasmāt anyāyataḥ te ca kaṃcid nā acīkaran karam 
SA_GK19_asvsau2u-115	tasmādalpena kālena tattadāpūpuran puram // Saund_1.56 //	tasmāt alpena kālena tat tadā apūpuran puram 
SA_GK19_asvsau2u-116	kapilasya ca tasyarṣestasminnāśramavāstuni /	kapilasya ca tasya ṛṣeḥ tasmin āśrama vāstuni 
SA_GK19_asvsau2u-117	yasmātte tatpuraṃ cakrustasmāt kapilavāstu tat // Saund_1.57 //	yasmāt te tat puram cakruḥ tasmāt kapilavāstu tat 
SA_GK19_asvsau2u-118	kakandasya makandasya kuśāmbasyeva cāśrame /	kakandasya makandasya kuśāmbasya iva ca āśrame 
SA_GK19_asvsau2u-119	puryo yathā hi śrūyante tathaiva kapilasya tat // Saund_1.58 //	puryaḥ yathā hi śrūyante tathā eva kapilasya tat 
SA_GK19_asvsau2u-120	āpuḥ puraṃ tatpuruhūtakalpāste tejasāryeṇa na vismayena /	āpuḥ puram tat puruhūta kalpāḥ te tejasā āryeṇa na vismayena 
SA_GK19_asvsau2u-121	āpuryaśogandhamataśca śaśvat sutā yayāteriva kīrtimantaḥ // Saund_1.59 //	āpuḥ yaśaḥ gandham atas ca śaśvat sutāḥ yayāteḥ iva kīrtimantaḥ 
SA_GK19_asvsau2u-122	tannāthavṛttairapi rājaputrairarājakaṃ naiva rarāja rāṣṭram /	tad nātha vṛttaiḥ api rāja putraiḥ arājakam nā eva rarāja rāṣṭram 
SA_GK19_asvsau2u-123	tārāsahastrairapi dīpyamānairanutthite candra ivāntarīkṣam // Saund_1.60 //	tārā sahastraiḥ api dīpyamānaiḥ an utthite candre iva antarīkṣam 
SA_GK19_asvsau2u-124	yo jyāyānatha vayasā guṇaiśca teṣāṃ bhātṝṇāṃ vṛṣabha ivaujasā vṛṣāṇām /	yaḥ jyāyān atha vayasā guṇaiḥ ca teṣām bhātṝṇām vṛṣabhaḥ iva ojasā vṛṣāṇām 
SA_GK19_asvsau2u-125	te tatra priyaguravastamabhyaṣicannādityā daśaśatalocanaṃ divīva // Saund_1.61 //	te tatra priya guravaḥ tam abhyaṣican ādityāḥ daśa śata locanam divi iva 
SA_GK19_asvsau2u-126	ācāravānvinayavānnayavānkriyāvān dharmāya nendriyasukhāya dhṛtātapatraḥ /	ācāravān vinayavān nayavān kriyāvān dharmāya na indriya sukhāya dhṛta ātapatraḥ 
SA_GK19_asvsau2u-127	tadbhrātṛbhiḥ parivṛtaḥ sa jugopa rāṣṭram saṃkrandano divamivānusṛto marudbhiḥ // Saund_1.62 //	tad bhrātṛbhiḥ parivṛtaḥ sa jugopa rāṣṭram saṃkrandanaḥ divam iva anusṛtaḥ marudbhiḥ 
SA_GK19_asvsau2u-128	saundarananda mahākāvya meṃ “kapilavastu varṇana” nāmaka prathama sarga samāpta /	saundarananda mahākāvya meṃ kapilavastu varṇana nāmaka prathama sarga samāpta 
SA_GK19_asvsau2u-129	dvitīyaḥ sargaḥ	dvitīyaḥ sargaḥ 
SA_GK19_asvsau2u-130	rājā śuddhodana	rājā śuddhodana 
SA_GK19_asvsau2u-131	tataḥ kadācitkālena tadavāpa kulakramāt /	tatas kadācid kālena tat avāpa kula kramāt 
SA_GK19_asvsau2u-132	rājā śuddhodano nāma śuddhakarmā jitendriyaḥ // Saund_2.1 //	rājā śuddhodanaḥ nāma śuddha karmā jita indriyaḥ 
SA_GK19_asvsau2u-133	yaḥ sasañje na kāmeṣu śrīprāptau na visismiye /	yaḥ sasañje na kāmeṣu śrī prāptau na visismiye 
SA_GK19_asvsau2u-134	nāvamene parānṛddhyā parebhyo nāpi vivyathe // Saund_2.2 //	na avamene para anṛddhyā parebhyaḥ nā api vivyathe 
SA_GK19_asvsau2u-135	balīyān sattvasaṃpannaḥ śrutavān buddhimānapi /	balīyān sattva saṃpannaḥ śrutavān buddhimān api 
SA_GK19_asvsau2u-136	vikrānto nayavāṃścaiva dhīraḥ sumukha eva ca // Saund_2.3 //	vikrāntaḥ nayavān ca eva dhīraḥ su mukhaḥ eva ca 
SA_GK19_asvsau2u-137	vapuṣmāṃśca na ca stabdho dakṣiṇo na ca nārjavaḥ /	vapuṣmān ca na ca stabdhaḥ dakṣiṇaḥ na ca na ārjavaḥ 
SA_GK19_asvsau2u-138	tejasvī na ca na kṣāntaḥ kartā ca na ca vismitaḥ // Saund_2.4 //	tejasvī na ca na kṣāntaḥ kartā ca na ca vismitaḥ 
SA_GK19_asvsau2u-139	ākṣiptaḥ śatrubhiḥ saṃkhye suhṛdbhiśca vyapāśritaḥ /	ākṣiptaḥ śatrubhiḥ saṃkhye suhṛdbhiḥ ca vyapāśritaḥ 
SA_GK19_asvsau2u-140	abhavad yo na vimukhastejasā ditsayaiva ca // Saund_2.5 //	abhavat yaḥ na vimukhaḥ tejasā ditsayā eva ca 
SA_GK19_asvsau2u-141	yaḥ pūrvaiḥ rājabhiryātāṃ yiyāsurdharmapaddhatim /	yaḥ pūrvaiḥ rājabhiḥ yātām yiyāsuḥ dharma paddhatim 
SA_GK19_asvsau2u-142	rājyaṃ dīkṣāmiva vahan vṛttenānvagamat pitṝn // Saund_2.6 //	rājyam dīkṣām iva vahan vṛttena anvagamat pitṝn 
SA_GK19_asvsau2u-143	yasya suvyavahārācca rakṣaṇācca sukhaṃ prajāḥ /	yasya su vyavahārāt ca rakṣaṇāt ca sukham prajāḥ 
SA_GK19_asvsau2u-144	śiśyire vigatodvegāḥ pituraṅkagatā iva // Saund_2.7 //	śiśyire vigata udvegāḥ pituḥ aṅka gatāḥ iva 
SA_GK19_asvsau2u-145	kṛtaśāstraḥ kṛtāstro vā jāto vā vipule kule /	kṛta śāstraḥ kṛtāstraḥ vā jātaḥ vā vipule kule 
SA_GK19_asvsau2u-146	akṛtārtho na dadṛśe yasya darśanameyivān // Saund_2.8 //	akṛtārthaḥ na dadṛśe yasya darśanam eyivān 
SA_GK19_asvsau2u-147	hitaṃ vipriyamapyukto yaḥ suśrāva na cukṣubhe /	hitam vipriyam api uktaḥ yaḥ suśrāva na cukṣubhe 
SA_GK19_asvsau2u-148	duṣkṛtaṃ bahvapi tyaktvā sasmāra kṛtamaṇvapi // Saund_2.9 //	duṣkṛtam bahu api tyaktvā sasmāra kṛtam aṇu api 
SA_GK19_asvsau2u-149	praṇatānanujagrāha vijagrāha kuladviṣaḥ /	praṇatān anujagrāha vijagrāha kula dviṣaḥ 
SA_GK19_asvsau2u-150	āpannān parijagrāha nijagrāhāsthitān pathi // Saund_2.10 //	āpannān parijagrāha nijagrāha āsthitān pathi 
SA_GK19_asvsau2u-151	prāyeṇa viṣaye yasya tacchīlamanuvartinaḥ /	prāyeṇa viṣaye yasya tad śīlam anuvartinaḥ 
SA_GK19_asvsau2u-152	arjayanto dadṛśire dhanānīva guṇānapi // Saund_2.11 //	arjayantaḥ dadṛśire dhanāni iva guṇān api 
SA_GK19_asvsau2u-153	adhyaiṣṭa yaḥ paraṃ brahma na vyaiṣṭa satataṃ dhṛteḥ /	adhyaiṣṭa yaḥ param brahma na vyaiṣṭa satatam dhṛteḥ 
SA_GK19_asvsau2u-154	dānānyadita pātrebhyaḥ pāpaṃ nākṛta kiṃcana // Saund_2.12 //	pātrebhyaḥ pāpam na akṛta kiṃcana 
SA_GK19_asvsau2u-155	dhṛtyāvākṣīt pratijñāṃ sa sadvājīvodyatāṃ dhuram /	dhṛtya avākṣīt pratijñām sa sat vājī iva udyatām dhuram 
SA_GK19_asvsau2u-156	na hyavāñchīccyutaḥ satyānmuhūrtamapi jīvitam // Saund_2.13 //	na hi avāñchīt cyutaḥ satyāt muhūrtam api jīvitam 
SA_GK19_asvsau2u-157	viduṣaḥ paryupāsiṣṭa vyakāśiṣṭātmavattayā /	viduṣaḥ paryupāsiṣṭa vyakāśiṣṭa ātmavat tayā 
SA_GK19_asvsau2u-158	vyarociṣṭa ca śiṣṭebhyo māsīṣe candramā iva // Saund_2.14 //	vyarociṣṭa ca śiṣṭebhyaḥ māsi iṣe candramāḥ iva 
SA_GK19_asvsau2u-159	avedīd buddhiśāstrābhyāmiha cāmutra ca kṣamam /	avedīt buddhi śāstrābhyām iha ca amutra ca kṣamam 
SA_GK19_asvsau2u-160	arakṣīddhairyavīryābhyāmindriyāṇyapi ca prajāḥ // Saund_2.15 //	arakṣīt dhairya vīryābhyām indriyāṇi api ca prajāḥ 
SA_GK19_asvsau2u-161	ahārṣīd duḥkhamārtānāṃ dviṣatāṃ corjitaṃ yaśaḥ /	ahārṣīt duḥkham ārtānām dviṣatām ca ūrjitam yaśaḥ 
SA_GK19_asvsau2u-162	acaiṣīcca nayairbhūmiṃ bhūyasā yaśasaiva ca // Saund_2.16 //	acaiṣīt ca nayaiḥ bhūmim bhūyasā yaśasā eva ca 
SA_GK19_asvsau2u-163	apyāsīd duḥkhitān paśyan prakṛtyā karuṇātmakaḥ /	api āsīt duḥkhitān paśyan prakṛtyā karuṇā ātmakaḥ 
SA_GK19_asvsau2u-164	nādhauṣīcca yaśo lobhādanyāyādhigatairdhanaiḥ // Saund_2.17 //	na adhauṣīt ca yaśaḥ lobhāt anyāya adhigataiḥ dhanaiḥ 
SA_GK19_asvsau2u-165	sauhārdadṛḍhabhaktitvānmaitreṣu viguṇeṣvapi /	sauhārda dṛḍha bhakti tvāt maitreṣu viguṇeṣu api 
SA_GK19_asvsau2u-166	nādidāsīdaditsīttu saumukhyāt svaṃ svamarthavat // Saund_2.18 //	na adidāsīt aditsīt tu saumukhyāt svam svam arthavat 
SA_GK19_asvsau2u-167	anivedyāgramarhadbhyo nālikṣat kiṃcidaplutaḥ /	a nivedya agram arhadbhyaḥ na alikṣat kiṃcid aplutaḥ 
SA_GK19_asvsau2u-168	gāmadharmeṇa nādhukṣat kṣīratarṣeṇa gāmiva // Saund_2.19 //	gām adharmeṇa na adhukṣat kṣīra tarṣeṇa gām iva 
SA_GK19_asvsau2u-169	nāsṛkṣad balimaprāptaṃ nārukṣanmānamaiśvaram /	na asṛkṣat balim aprāptam na arukṣat mānam aiśvaram 
SA_GK19_asvsau2u-170	āgamairbuddhimādhikṣaddharmāya na tu kīrtaye // Saund_2.20 //	āgamaiḥ buddhim ādhikṣat dharmāya na tu kīrtaye 
SA_GK19_asvsau2u-171	kleśārhānapi kāṃścittu nākliṣṭa kliṣṭakarmaṇaḥ /	kleśa arhān api kāṃścid tu na akliṣṭa kliṣṭa karmaṇaḥ 
SA_GK19_asvsau2u-172	āryabhāvācca nādhukṣad dviṣato 'pi sato guṇān // Saund_2.21 //	ārya bhāvāt ca na adhukṣat dviṣataḥ pi sataḥ guṇān 
SA_GK19_asvsau2u-173	ākṛkṣad vapuṣā dṛṣṭīḥ prajānāṃ candramā iva /	ākṛkṣat vapuṣā dṛṣṭīḥ prajānām candramāḥ iva 
SA_GK19_asvsau2u-174	parasvaṃ bhuvi nāmṛkṣanmahāviṣamivoragam // Saund_2.22 //	para svam bhuvi nā amṛkṣat mahā viṣam iva uragam 
SA_GK19_asvsau2u-175	nākrukṣad viṣaye tasya kaścitkaiścit kvacit kṣataḥ /	na akrukṣat viṣaye tasya kaścid kaiścid kvacid kṣataḥ 
SA_GK19_asvsau2u-176	ādikṣattasya hastasthamārtebhyo hyabhayaṃ dhanuḥ // Saund_2.23 //	ādikṣat tasya hasta stham ārtebhyaḥ hi abhayam dhanuḥ 
SA_GK19_asvsau2u-177	kṛtāgaso 'pi praṇatān prāgeva priyakāriṇaḥ /	kṛta āgasaḥ pi praṇatān prāk eva priya kāriṇaḥ 
SA_GK19_asvsau2u-178	adarśatsnigdhayā dṛṣṭyā ślakṣṇena vacasāsicat // Saund_2.24 //	adarśat snigdhayā dṛṣṭyā ślakṣṇena vacasā asicat 
SA_GK19_asvsau2u-179	bavhīradhyagamad vidyā viṣayeṣvakutūhalaḥ /	bavhīḥ adhyagamat vidyāḥ viṣayeṣu akutūhalaḥ 
SA_GK19_asvsau2u-180	sthitaḥ kārtayuge dharme dharmāt kṛcchre 'pi nāsrasat // Saund_2.25 //	sthitaḥ kārtayuge dharme dharmāt kṛcchre pi na asrasat 
SA_GK19_asvsau2u-181	avardhiṣṭa guṇaiḥ śaśvadavṛdhanmitrasaṃpadā /	avardhiṣṭa guṇaiḥ śaśvat avṛdhat mitra saṃpadā 
SA_GK19_asvsau2u-182	avartiṣṭa ca vṛddheṣu nāvṛtad garhite pathi // Saund_2.26 //	avartiṣṭa ca vṛddheṣu na avṛtat garhite pathi 
SA_GK19_asvsau2u-183	śarairaśīśamacchatrūn guṇairbandhūnarīramat /	śaraiḥ aśīśamat śatrūn guṇaiḥ bandhūn arīramat 
SA_GK19_asvsau2u-184	randhrairnācūcudad bhṛtyān karairnāpīpiḍat prajāḥ // Saund_2.27 //	randhraiḥ nā acūcudat bhṛtyān karaiḥ nā apīpiḍat prajāḥ 
SA_GK19_asvsau2u-185	rakṣaṇāccaiva śauryācca nikhilāṃ gāmavīvapat /	rakṣaṇāt ca eva śauryāt ca nikhilām gām avīvapat 
SA_GK19_asvsau2u-186	spaṣṭayā daṇḍanītyā ca rātrisatrānavīvapat // Saund_2.28 //	spaṣṭayā daṇḍanītyā ca rātri satrān avīvapat 
SA_GK19_asvsau2u-187	kulaṃ rājarṣivṛttena yaśogandhamavīvapat /	kulam rājarṣi vṛttena yaśaḥ gandham avīvapat 
SA_GK19_asvsau2u-188	dīptyā tama ivādityastejasārīnavīvapat // Saund_2.29 //	dīptyā tamaḥ iva ādityaḥ tejasā arīn avīvapat 
SA_GK19_asvsau2u-189	apaprathat pitṝṃścaiva satputrasadṛśairguṇaiḥ /	apaprathat pitṝn ca eva sat putra sadṛśaiḥ guṇaiḥ 
SA_GK19_asvsau2u-190	salileneva cāmbhodo vṛttenājihṇadat prajāḥ // Saund_2.30 //	salilena iva ca ambhodaḥ vṛttena ajihṇadat prajāḥ 
SA_GK19_asvsau2u-191	dānairajasravipulaiḥ somaṃ viprānasūṣavat /	dānaiḥ ajasra vipulaiḥ somam 
SA_GK19_asvsau2u-192	rājadharmasthitatvācca kāle sasyamasūṣavat // Saund_2.31 //	rāja dharma sthita tvāt ca kāle sasya masūṣa vat 
SA_GK19_asvsau2u-193	adharmiṣṭhāmacakathanna kathāmakathaṃkathaḥ /	adharmiṣṭhām acakathat na kathām akathaṃkathaḥ 
SA_GK19_asvsau2u-194	cakravartīva ca parān dharmāyābhyudasīṣahat // Saund_2.32 //	cakravartī iva ca parān dharmāya abhyudasīṣahat 
SA_GK19_asvsau2u-195	rāṣṭramanyatra ca balerna sa kiṃcidadīdapat /	rāṣṭram anyatra ca baleḥ na sa kiṃcid adīdapat 
SA_GK19_asvsau2u-196	bhṛtyaireva ca sodyogaṃ dviṣaddarpamadīdapat // Saund_2.33 //	bhṛtyaiḥ eva ca sa udyogam dviṣat darpam adīdapat 
SA_GK19_asvsau2u-197	svairevādīdapaccāpi bhūyo bhūyo guṇaiḥ kulam /	svaiḥ evā adīdapat ca api bhūyas bhūyas guṇaiḥ kulam 
SA_GK19_asvsau2u-198	prajā nādīdapaccaiva sarvadharmavyavasthayā // Saund_2.34 //	prajāḥ na adīdapat ca eva sarva dharma vyavasthayā 
SA_GK19_asvsau2u-199	aśrāntaḥ samaye yajvā yajñabhūmimamīmapat /	a śrāntaḥ samaye yajvā yajña bhūmim amīmapat 
SA_GK19_asvsau2u-200	pālanācca dvijān brahma nirudvignānamīmapat // Saund_2.35 //	pālanāt ca dvijān brahma nirudvignān amīmapat 
SA_GK19_asvsau2u-201	gurubhirvidhivat kāle saumyaḥ somamamīmapat /	gurubhiḥ vidhivat kāle saumyaḥ somam amīmapat 
SA_GK19_asvsau2u-202	tapasā tejasā caiṣa dviṣatsainyamamīmapat // Saund_2.36 //	tapasā tejasā ca eṣa dviṣat sainyam amīmapat 
SA_GK19_asvsau2u-203	prajāḥ paramadharmajñaḥ sūkṣmaṃ dharmamavīvasat /	prajāḥ parama dharma jñaḥ sūkṣmam dharmam avīvasat 
SA_GK19_asvsau2u-204	darśanāccaiva dharmasya kāle svargamavīvasat // Saund_2.37 //	darśanāt ca eva dharmasya kāle svargam avīvasat 
SA_GK19_asvsau2u-205	vyaktamapyarthakṛcchreṣu nādharmiṣṭhamatiṣṭhipat /	vyaktam api artha kṛcchreṣu na adharmiṣṭham atiṣṭhipat 
SA_GK19_asvsau2u-206	priya ityeva cāśaktaṃ na saṃrāgādavīvṛdhat // Saund_2.38 //	priyaḥ iti eva ca aśaktam na saṃrāgāt avīvṛdhat 
SA_GK19_asvsau2u-207	tejasā ca tviṣā caiva ripūn dṛptānabībhasat /	tejasā ca tviṣā ca eva ripūn dṛptān abībhasat 
SA_GK19_asvsau2u-208	yaśodīpena dīptena pṛthivīṃ ca vyabībhasat // Saund_2.39 //	yaśaḥ dīpena dīptena pṛthivīm ca vyabībhasat 
SA_GK19_asvsau2u-209	ānuśaṃsyānna yaśase tenādāyi sadārthine /	ānuśaṃsya anna yaśase tena adāyi sadā arthine 
SA_GK19_asvsau2u-210	dravyaṃ mahadapi tyaktvā na caivākīrti kiñcana // Saund_2.40 //	dravyam mahat api tyaktvā na kiñcana 
SA_GK19_asvsau2u-211	tenārirapi duḥkhārto nātyāji śaraṇāgataḥ /	tena ariḥ api duḥkha ārtaḥ na atyāji śaraṇa āgataḥ 
SA_GK19_asvsau2u-212	jitvā dṛptānapi ripūnna tenākāri vismayaḥ // Saund_2.41 //	jitvā dṛptān api ripūn na tena akāri vismayaḥ 
SA_GK19_asvsau2u-213	na tenābhedi maryādā kāmādveṣādbhayādapi /	na tena abhedi maryādā kāmāt veṣāt bhayāt api 
SA_GK19_asvsau2u-214	tena satsvapi bhogeṣu nāsevīndriyavṛttitā // Saund_2.42 //	tena satsu api bhogeṣu na asevi indriya vṛtti tā 
SA_GK19_asvsau2u-215	na tenādarśi viṣamaṃ kāryaṃ kvacana kiṃcana /	na tena adarśi viṣamam kāryam kvacana kiṃcana 
SA_GK19_asvsau2u-216	vipriyapriyayoḥ kṛtye na tenāgāmi nikriyāḥ // Saund_2.43 //	vipriya priyayoḥ kṛtye na tena agāmi nikriyāḥ 
SA_GK19_asvsau2u-217	tenāpāyi yathākalpaṃ somaśca yaśa eva ca /	tena apāyi yathākalpam somaḥ ca yaśaḥ eva ca 
SA_GK19_asvsau2u-218	vedaścāmnāyi satataṃ vedokto dharma eva ca // Saund_2.44 //	vedaḥ ca āmnāyi satatam veda uktaḥ dharmaḥ eva ca 
SA_GK19_asvsau2u-219	evamādibhiratyakto babhūvāsulabhairguṇaiḥ /	evamādibhiḥ atyaktaḥ babhūva asulabhaiḥ guṇaiḥ 
SA_GK19_asvsau2u-220	aśakyaḥ śakyasāmantaḥ śākyarājaḥ sa śakravat // Saund_2.45 //	aśakyaḥ śakya sāmantaḥ śākya rājaḥ sa śakra vat 
SA_GK19_asvsau2u-221	atha tasmin tathā kāle dharmakāmā divaukasaḥ /	atha tasmin tathā kāle dharma kāmāḥ divaukasaḥ 
SA_GK19_asvsau2u-222	vicerurdiśi lokasya dharmacaryāṃ didṛkṣavaḥ // Saund_2.46 //	viceruḥ diśi lokasya dharma caryām didṛkṣavaḥ 
SA_GK19_asvsau2u-223	dharmātmānaścarantaste dharmajijñāsayā jagat /	dharma ātmānaḥ carantaḥ te dharma jijñāsayā jagat 
SA_GK19_asvsau2u-224	dadṛśustaṃ viśeṣeṇa dharmātmānaṃ narādhipam // Saund_2.47 //	dadṛśuḥ tam viśeṣeṇa dharma ātmānam narādhipam 
SA_GK19_asvsau2u-225	devebhyastuṣitebhyo 'tha bodhisattvaḥ kṣitiṃ vrajan /	devebhyaḥ tuṣitebhyaḥ tha bodhisattvaḥ kṣitim vrajan 
SA_GK19_asvsau2u-226	upapattiṃ praṇidadhe kule tasya mahīpateḥ // Saund_2.48 //	upapattim praṇidadhe kule tasya mahīpateḥ 
SA_GK19_asvsau2u-227	tasyā devī nṛdevasya māyā nāma tadābhavat /	tasyāḥ devī nṛdevasya māyā nāma tadā bhavat 
SA_GK19_asvsau2u-228	vītakrodhatamomāyā māyeva divi devatā // Saund_2.49 //	vīta krodha tamaḥ māyā māyā iva divi devatā 
SA_GK19_asvsau2u-229	svapne 'tha samaye garbhamāviśantaṃ dadarśa sā /	svapne tha samaye garbham āviśantam dadarśa sā 
SA_GK19_asvsau2u-230	ṣaḍdantaṃ vāraṇaṃ śvetamairāvatamivaujasā // Saund_2.50 //	ṣaṣ dantam vāraṇam śvetam airāvatam iva ojasā 
SA_GK19_asvsau2u-231	taṃ vinidiśiśuḥ śrutvā svapnaṃ svapnavido dvijāḥ /	tam vinidiśiśuḥ śrutvā svapnam svapna vidaḥ dvijāḥ 
SA_GK19_asvsau2u-232	tasya janma kumārasya lakṣmīdharmayaśobhṛtaḥ // Saund_2.51 //	tasya janma kumārasya lakṣmī dharma yaśaḥ bhṛtaḥ 
SA_GK19_asvsau2u-233	tasya sattvaviśeṣasya jātau jātikṣayaiṣiṇaḥ /	tasya sattva viśeṣasya jātau jāti kṣaya eṣiṇaḥ 
SA_GK19_asvsau2u-234	sācalā pracacālorvī taraṅgābhihateva nauḥ // Saund_2.52 //	sā acalā pracacāla urvī taraṅga abhihatā iva nauḥ 
SA_GK19_asvsau2u-235	sūryaraśmibhirakliṣṭaṃ puṣpavarṣaṃ papāta khāt /	sūrya raśmibhiḥ akliṣṭam puṣpa varṣam papāta khāt 
SA_GK19_asvsau2u-236	digvāraṇakarādhūtād vanāccaitrarathādiva // Saund_2.53 //	digvāraṇa kara ādhūtāt vanāt caitrarathāt iva 
SA_GK19_asvsau2u-237	divi dundubhayo nedurdīvyatāṃ marutāmiva /	divi dundubhayaḥ neduḥ dīvyatām marutām iva 
SA_GK19_asvsau2u-238	didīpe 'bhyadhikaṃ sūryaḥ śivaśca pavano vavau // Saund_2.54 //	didīpe bhyadhikam sūryaḥ śivaḥ ca pavanaḥ vavau 
SA_GK19_asvsau2u-239	tutuṣustuṣitāścaiva śuddhāvāsāśca devatāḥ /	tutuṣuḥ tuṣitāḥ ca eva śuddhāvāsāḥ ca devatāḥ 
SA_GK19_asvsau2u-240	saddharmabahumānena sattvānāṃ cānukampayā // Saund_2.55 //	saddharma bahu mānena sattvānām ca anukampayā 
SA_GK19_asvsau2u-241	samāyayau yaśaḥketuṃ śreyaḥketukaraḥ paraḥ /	samāyayau yaśaḥ ketum śreyaḥ ketu karaḥ paraḥ 
SA_GK19_asvsau2u-242	babhrāje śāntayā lakṣmyā dharmo vigrahavāniva // Saund_2.56 //	babhrāje śāntayā lakṣmyā dharmaḥ vigrahavān iva 
SA_GK19_asvsau2u-243	devyāmapi yavīyasyāmaraṇyāmiva pāvakaḥ /	devyām api yavīyasyām araṇyām iva pāvakaḥ 
SA_GK19_asvsau2u-244	nando nāma suto jajñe nityānandakaraḥ kule // Saund_2.57 //	nandaḥ nāma sutaḥ jajñe nitya ānanda karaḥ kule 
SA_GK19_asvsau2u-245	dīrghabāhurmahāvakṣāḥ siṃhāṃso vṛṣabhekṣaṇaḥ /	dīrgha bāhuḥ mahā vakṣāḥ siṃha aṃsaḥ vṛṣabha īkṣaṇaḥ 
SA_GK19_asvsau2u-246	vapuṣāgryeṇa yo nāma sundaropapadaṃ dadhe // Saund_2.58 //	vapuṣā agryeṇa yaḥ nāma sundara upapadam dadhe 
SA_GK19_asvsau2u-247	madhumāsa iva prāptaścandro nava ivoditaḥ /	madhu māse iva prāptaḥ candraḥ navaḥ iva uditaḥ 
SA_GK19_asvsau2u-248	aṅgavāniva cānaṅgaḥ sa babhau kāntayā śriyā // Saund_2.59 //	aṅgavān iva ca anaṅgaḥ sa babhau kāntayā śriyā 
SA_GK19_asvsau2u-249	sa tau saṃvardhayāmāsa narendraḥ parayā mudā /	sa tau saṃvardhayāmāsa narendraḥ parayā mudā 
SA_GK19_asvsau2u-250	arthaḥ sajjanahastastho dharmakāmau mahāniva // Saund_2.60 //	arthaḥ sat jana hasta sthaḥ dharma kāmau mahān iva 
SA_GK19_asvsau2u-251	tasya kālena satputrau vavṛdhāte bhavāya tau /	tasya kālena sat putrau vavṛdhāte bhavāya tau 
SA_GK19_asvsau2u-252	āryasyārambhamahato dharmārthāviva bhūtaye // Saund_2.61 //	āryasya ārambha mahataḥ dharma arthau iva bhūtaye 
SA_GK19_asvsau2u-253	tayoḥ satputrayormadhye śākyarājo rarāja saḥ /	tayoḥ sat putrayoḥ madhye śākya rājaḥ rarāja saḥ 
SA_GK19_asvsau2u-254	madhyadeśa iva vyakto himavatpāriyātrayoḥ // Saund_2.62 //	madhyadeśaḥ iva vyaktaḥ himavat pāriyātrayoḥ 
SA_GK19_asvsau2u-255	tatastayoḥ saṃskṛtayoḥ krameṇa narendrasūnvoḥ kṛtavidyayośca /	tatas tayoḥ saṃskṛtayoḥ krameṇa narendra sūnvoḥ kṛtavidyayoḥ ca 
SA_GK19_asvsau2u-256	kāmeṣvajasraṃ pramamāda nandaḥ sarvārthasiddhastu na saṃrarañja // Saund_2.63 //	kāmeṣu ajasram pramamāda nandaḥ sarva artha siddhaḥ tu na saṃrarañja 
SA_GK19_asvsau2u-257	sa prekṣyaiva hi jīrṇamāturaṃ ca mṛtaṃ ca vimṛśan jagadanabhijñamārtacittaḥ /	sa prekṣya eva hi jīrṇam āturam ca mṛtam ca vimṛśan jagat anabhijñam ārta cittaḥ 
SA_GK19_asvsau2u-258	hṛdayagataparaghṛṇo na viṣayaratimagamajjananamaraṇabhayamabhito vijighāṃsuḥ // Saund_2.64 //	hṛdaya gata para ghṛṇaḥ na viṣaya ratim agamat janana maraṇa bhayam abhitas vijighāṃsuḥ 
SA_GK19_asvsau2u-259	udvegādapunarbhave manaḥ praṇidhāya sa yayau śayitavarāṅganādanāsthaḥ /	udvegāt apunarbhave manaḥ praṇidhāya sa yayau śayita vara aṅga nādana āsthaḥ 
SA_GK19_asvsau2u-260	niśi nṛpatinilayanād vanagamanakṛtamanāḥ sarasa iva mathitanalināt kalahaṃsaḥ // Saund_2.65 //	niśi nṛpati nilayanāt vana gamana kṛta manāḥ sarasaḥ iva mathita nalināt kalahaṃsaḥ 
SA_GK19_asvsau2u-261	saundarananda mahākāvye “rājavarṇana” nāma dvitīyaḥ sarga samāpta /	saundarananda mahākāvye rājavarṇana nāma dvitīyaḥ sarga samāpta 
SA_GK19_asvsau2u-262	tṛtīyaḥ sargaḥ	tṛtīyaḥ sargaḥ 
SA_GK19_asvsau2u-263	tathāgata varṇana	tathāgata varṇana 
SA_GK19_asvsau2u-264	tapase tataḥ kapilavāstu hayagajarathaughasaṃkulam /	tapase tatas kapilavāstu haya gaja ratha ogha saṃkulam 
SA_GK19_asvsau2u-265	śrīmadabhayapranuraktajanaṃ sa vihāya niścitamanā vanaṃ yayau // Saund_3.1 //	śrīmat abhaya pranurakta janam sa vihāya niścita manāḥ vanam yayau 
SA_GK19_asvsau2u-266	vividhāgamāṃstapasi tāṃśca vividhaniyamāśrayān munīn /	vividha āgamān tapasi tān ca vividha niyama āśrayān munīn 
SA_GK19_asvsau2u-267	prekṣya sa viṣayatṛṣākṛpaṇānanavasthitaṃ tapa iti nyavartata // Saund_3.2 //	prekṣya sa viṣaya tṛṣā kṛpaṇa ananavasthitam tapaḥ iti nyavartata 
SA_GK19_asvsau2u-268	atha mokṣavādinamarāḍamupaśamamatiṃ tathodrakam /	atha mokṣa vādinam arāḍam upaśama matim tathā udrakam 
SA_GK19_asvsau2u-269	tattvakṛtamatirupāsya jahāvayamapyamārga iti mārgakovidaḥ // Saund_3.3 //	tattva kṛta matiḥ upāsya jahau ayam api amārgaḥ iti mārga kovidaḥ 
SA_GK19_asvsau2u-270	sa vicārayan jagati kiṃ nu paramamiti taṃ tamāgamam /	sa vicārayan jagati kim nu paramam iti tam tam āgamam 
SA_GK19_asvsau2u-271	niścayamanadhigataḥ parataḥ paramaṃ cacāra tapa eva duṣkaram // Saund_3.4 //	niścayam anadhigataḥ paratas paramam cacāra tapaḥ eva duṣkaram 
SA_GK19_asvsau2u-272	atha naiṣa mārga iti vīkṣya tadapi vipulaṃ jahau tapaḥ /	atha nā eṣa mārgaḥ iti vīkṣya tat api vipulam jahau tapaḥ 
SA_GK19_asvsau2u-273	dhyānaviṣayamavagamya paraṃ bubhuje varānnamamṛtattvabuddhaye // Saund_3.5 //	dhyāna viṣayam avagamya param bubhuje vara annam amṛta tva buddhaye 
SA_GK19_asvsau2u-274	sa suvarṇapīnayugabāhurṛṣabhagatirāyatekṣaṇaḥ /	sa suvarṇa pīna yuga bāhuḥ ṛṣabha gatiḥ āyata īkṣaṇaḥ 
SA_GK19_asvsau2u-275	plakṣamavaniruhamabhyagamat paramasya niścayavidherbubhutsayā // Saund_3.6 //	plakṣam avaniruham abhyagamat paramasya niścaya vidheḥ bubhutsayā 
SA_GK19_asvsau2u-276	upaviśya tatra kṛtabuddhiracaladhṛtiradrirājavat /	upaviśya tatra kṛta buddhiḥ acala dhṛtiḥ adrirāja vat 
SA_GK19_asvsau2u-277	mārabalamajayadugramatho bubudhe padaṃ śivamahāryamavyayam // Saund_3.7 //	māra balam ajayat ugram atho bubudhe padam śivam ahāryam avyayam 
SA_GK19_asvsau2u-278	avagamya taṃ ca kṛtakāryamamṛtamanaso divaukasaḥ /	avagamya tam ca kṛta kāryam amṛta manasaḥ divaukasaḥ 
SA_GK19_asvsau2u-279	harṣatulamagaman muditā vimukhī tu mārapariṣat pracukṣubhe // Saund_3.8 //	harṣa tulam agaman muditāḥ vimukhī tu māra pariṣad pracukṣubhe 
SA_GK19_asvsau2u-280	sanagā ca bhūḥ pravicacāla hutabahasakhaḥ śivo vavau /	sa nagā ca bhūḥ pravicacāla hutabaha sakhaḥ śivaḥ vavau 
SA_GK19_asvsau2u-281	nedurapi ca suradundubhayaḥ pravavarṣa cāmbudharavarjitaṃ nabhaḥ // Saund_3.9 //	neduḥ api ca sura dundubhayaḥ pravavarṣa ca ambudhara varjitam nabhaḥ 
SA_GK19_asvsau2u-282	avabudhya caiva paramārthamajaramanukampayā vibhuḥ /	avabudhya ca eva parama artham ajaram anukampayā vibhuḥ 
SA_GK19_asvsau2u-283	nityamamṛtamupadarśayituṃ sa varāṇasīparikarāmayāt purīm // Saund_3.10 //	nityam amṛtam upadarśayitum sa varāṇasī parikarām ayāt purīm 
SA_GK19_asvsau2u-284	atha dharmacakramṛtanābhi dhṛtimatisamādhinemimat /	atha dharma cakram ṛta nābhi dhṛti mati samādhi nemimat 
SA_GK19_asvsau2u-285	tatra vinayaniyamāramṛṣirjagato hitāya pariṣadyavartayat // Saund_3.11 //	tatra vinaya niyama aram ṛṣiḥ jagataḥ hitāya pariṣadi avartayat 
SA_GK19_asvsau2u-286	iti duḥkhametadiyamasya samudayalatā pravartikā /	iti duḥkham etat iyam asya samudaya latā pravartikā 
SA_GK19_asvsau2u-287	śāntiriyamayamupāya iti pravibhāgaśaḥ paramidaṃ catuṣṭayam // Saund_3.12 //	śāntiḥ iyam ayam upāyaḥ iti pravibhāgaśaḥ param idam catuṣṭayam 
SA_GK19_asvsau2u-288	abhidhāya ca triparivartamatulamanivartyamuttamam /	abhidhāya ca tri parivartam atulam anivartyam uttamam 
SA_GK19_asvsau2u-289	dvādaśaniyatavikalpaṃ ṛṣirvinināya kauṇḍinasagotramāditaḥ // Saund_3.13 //	dvādaśa niyata vikalpam ṛṣiḥ vinināya kauṇḍina sagotram āditaḥ 
SA_GK19_asvsau2u-290	sa hi doṣasāgaramagādhamupadhijalamādhijantukam /	sa hi doṣa sāgaram agādham upadhi jalam ādhi jantukam 
SA_GK19_asvsau2u-291	krodhamadabhayataraṅgacalaṃ pratatāra lokamapi ca vyatārayat // Saund_3.14 //	krodha mada bhaya taraṅga calam pratatāra lokam api ca vyatārayat 
SA_GK19_asvsau2u-292	sa vinīya kāśiṣu gayeṣu bahujanamatho girivraje /	sa vinīya kāśiṣu gayeṣu bahu janam atho girivraje 
SA_GK19_asvsau2u-293	pitryamapi paramakāruṇiko nagaraṃ yayāvanujighṛkṣayā tadā // Saund_3.15 //	pitryam api parama kāruṇikaḥ nagaram yayau anujighṛkṣayā tadā 
SA_GK19_asvsau2u-294	viṣayātmakasya hi janasya bahuvividhamārgasevinaḥ /	viṣaya ātmakasya hi janasya bahu vividha mārga sevinaḥ 
SA_GK19_asvsau2u-295	sūryasadṛśavapurabhyudito vijahāra sūrya iva gautamastamaḥ // Saund_3.16 //	sūrya sadṛśa vapuḥ abhyuditaḥ vijahāra sūryaḥ iva gautamaḥ tamaḥ 
SA_GK19_asvsau2u-296	abhitastataḥ kapilavāstu paramaśubhavāstusaṃstutam /	abhitas tatas kapilavāstu parama śubha vāstu saṃstutam 
SA_GK19_asvsau2u-297	vastumatiśuci śivopavanaṃ sa dadarśa niḥspṛhatayā yathā vanam // Saund_3.17 //	vastum ati śuci śiva upavanam sa dadarśa niḥspṛha tayā yathā vanam 
SA_GK19_asvsau2u-298	aparigrahaḥ sa hi babhūva niyatamatirātmanīśvaraḥ /	aparigrahaḥ sa hi babhūva niyata matiḥ ātmani īśvaraḥ 
SA_GK19_asvsau2u-299	naikavidhabhayakareṣu kimu svajanasvadeśajanamitravastuṣu // Saund_3.18 //	na ekavidha bhaya kareṣu kimu sva jana sva deśa jana mitra vastuṣu 
SA_GK19_asvsau2u-300	pratipūjayā na sa jaharṣa na ca śucamavajñayāgamat /	pratipūjayā na sa jaharṣa na ca śucam avajñayā agamat 
SA_GK19_asvsau2u-301	niścitamatirasicandanayorna jagāma duḥkhasukhayośca vikriyām // Saund_3.19 //	niścita matiḥ asi candanayoḥ na jagāma duḥkha sukhayoḥ ca vikriyām 
SA_GK19_asvsau2u-302	atha pārthivaḥ samupalabhya sutamupagataṃ tathāgatam /	atha pārthivaḥ samupalabhya sutam upagatam tathāgatam 
SA_GK19_asvsau2u-303	tūrṇamabahuturagānugataḥ sutadarśanotsukatayābhiniryayau // Saund_3.20 //	tūrṇam a bahu turaga anugataḥ suta darśana utsuka tayā abhiniryayau 
SA_GK19_asvsau2u-304	sugatastathāgatamavekṣya narapatimadhīramāśayā /	sugataḥ tathāgatam avekṣya narapatim adhīram āśayā 
SA_GK19_asvsau2u-305	śeṣamapi ca janamaśrumukhaṃ vininīṣayā gaganamutpapāta ha // Saund_3.21 //	śeṣam api ca janam aśru mukham vininīṣayā gaganam utpapāta ha 
SA_GK19_asvsau2u-306	sa vicakrame divi bhuvīva punarupaviveśa tasthivān /	sa vicakrame divi bhuvi iva punar upaviveśa tasthivān 
SA_GK19_asvsau2u-307	niścalamatiraśayiṣṭa punarbahudhābhavat punarabhūttathaikadhā // Saund_3.22 //	niścala matiḥ aśayiṣṭa punar bahudhā abhavat punar abhūt tathā ekadhā 
SA_GK19_asvsau2u-308	salile kṣitāviva cacāra jalamiva viveśa medinīm /	salile kṣitau iva cacāra jalam iva viveśa medinīm 
SA_GK19_asvsau2u-309	megha iva divi vavarṣa punaḥ punarajvalannava ivodito raviḥ // Saund_3.23 //	meghaḥ iva divi vavarṣa punar punar ajvalat navaḥ iva uditaḥ raviḥ 
SA_GK19_asvsau2u-310	yugapajjvalan jvalanavacca jalamavasṛjaṃśca meghavat /	yugapad jvalan jvalanavat ca jalam avasṛjan ca megha vat 
SA_GK19_asvsau2u-311	taptakanakasadṛśaprabhayā sa babhau pradīpta iva sandhyayā ghanaḥ // Saund_3.24 //	tapta kanaka sadṛśa prabhayā sa babhau pradīptaḥ iva sandhyayā ghanaḥ 
SA_GK19_asvsau2u-312	tamudīkṣya hemamaṇijālavalayinamivotthitaṃ dhvajam /	tam udīkṣya hema maṇi jāla valayinam iva utthitam dhvajam 
SA_GK19_asvsau2u-313	prītimagamadatulāṃ nṛpatirjanatā natāśca bahumānamabhyayuḥ // Saund_3.25 //	prītim agamat atulām nṛpatiḥ janatāḥ natāḥ ca bahu mānam abhyayus 
SA_GK19_asvsau2u-314	atha bhājanīkṛtamavekṣya manujapatimṛddhisaṃpadā /	atha bhājanīkṛtam avekṣya manuja patim ṛddhi saṃpadā 
SA_GK19_asvsau2u-315	paurajanamapi ca tatpravaṇaṃ nijagāda dharmavinayaṃ vināyakaḥ // Saund_3.26 //	paura janam api ca tad pravaṇam nijagāda dharma vinayam vināyakaḥ 
SA_GK19_asvsau2u-316	nṛpatistataḥ prathamamāpa phalamamṛtadharmasiddhaye /	nṛpatiḥ tatas prathamam āpa phalam amṛta dharma siddhaye 
SA_GK19_asvsau2u-317	dharmamatulamadhigamya munermuṃnaye nanāma sa yato gurāviva // Saund_3.27 //	dharmam atulam adhigamya muneḥ muṃnaye nanāma sa yatas gurau iva 
SA_GK19_asvsau2u-318	bahavaḥ prasannamanaso 'tha jananamaraṇārtibhīravaḥ /	bahavaḥ janana maraṇa ārti bhīravaḥ 
SA_GK19_asvsau2u-319	śākyatanayavṛṣabhāḥ kṛtino vṛṣabhā ivānalabhayāt pravavrajuḥ // Saund_3.28 //	śākya tanaya vṛṣabhāḥ kṛtinaḥ vṛṣabhāḥ iva anala bhayāt pravavrajuḥ 
SA_GK19_asvsau2u-320	vijahustu ye 'pi na gṛhāṇi tanayapitṛmātrapekṣayā /	vijahuḥ tu ye na gṛhāṇi tanaya pitṛ mātṛ apekṣayā 
SA_GK19_asvsau2u-321	te 'pi niyamavidhimāmaraṇājjagṛhuśca yuktamanasaśca dadhrire // Saund_3.29 //	te pi niyama vidhim ā maraṇāt jagṛhuḥ ca yukta manasaḥ ca dadhrire 
SA_GK19_asvsau2u-322	na jihiṃsa sūkṣmamapi jantumapi paravadhopajīvinaḥ /	na jihiṃsa sūkṣmam api jantum api para vadha upajīvinaḥ 
SA_GK19_asvsau2u-323	kiṃ bata vipulaguṇaḥ kulajaḥ sadayaḥ sadā kimu munerupāsayā // Saund_3.30 //	kim bata vipula guṇaḥ kula jaḥ sa dayaḥ sadā kimu muneḥ upāsayā 
SA_GK19_asvsau2u-324	akṛśodyamaḥ kṛśadhano 'pi paraparibhavāsaho 'pi san /	akṛśa udyamaḥ pi para paribhava asahaḥ pi san 
SA_GK19_asvsau2u-325	nānyadhanamapahāra tathā bhujagādivānyavibhavāddhi vivyathe // Saund_3.31 //	na anya dhanam apahāra tathā bhujagāt iva anya vibhavāt hi vivyathe 
SA_GK19_asvsau2u-326	vibhavānvito 'pi taruṇo 'pi viṣayacapalendriyo 'pi san /	vibhava anvitaḥ pi taruṇaḥ pi viṣaya capala indriyaḥ pi san 
SA_GK19_asvsau2u-327	naiva ca parayuvatīragamat paramaṃ hi tā dahanato 'pyamanyata // Saund_3.32 //	nā eva ca para yuvatīḥ agamat paramam hi tāḥ pi amanyata 
SA_GK19_asvsau2u-328	anṛtaṃ jagāda na ca kaścidṛtamapi jajalpa nāpriyam /	anṛtam jagāda na ca kaścid ṛtam api jajalpa na apriyam 
SA_GK19_asvsau2u-329	ślakṣṇamapi ca na jagāvahitaṃ hitamapyuvāca na ca paiśunāca yat // Saund_3.33 //	ślakṣṇam api ca na jagau ahitam hitam api uvāca na ca yat 
SA_GK19_asvsau2u-330	manasā lulobha na ca jātu paravasuṣu gṛddhamānasaḥ /	manasā lulobha na ca jātu para vasuṣu gṛddha mānasaḥ 
SA_GK19_asvsau2u-331	kāmasukhamasukhato vimṛśan vijahāra tṛpta iva tatra sajjanaḥ // Saund_3.34 //	kāma sukham asukhataḥ vimṛśan vijahāra tṛptaḥ iva tatra sat janaḥ 
SA_GK19_asvsau2u-332	na parasya kaścidapaghātamapi ca saghṛṇo vyacintayat /	na parasya kaścid apaghātam api ca sa ghṛṇaḥ vyacintayat 
SA_GK19_asvsau2u-333	mātṛpitṛsutasuhṛtsadṛśaṃ sa dadarśa tatra hi parasparaṃ janaḥ // Saund_3.35 //	mātṛ pitṛ suta suhṛd sadṛśam sa dadarśa tatra hi parasparam janaḥ 
SA_GK19_asvsau2u-334	niyataṃ bhaviṣyati paratra bhavadapi ca bhūtamapyatho /	niyatam bhaviṣyati paratra bhavat api ca bhūtam api atho 
SA_GK19_asvsau2u-335	karmaphalamapi ca lokagatirniyateti darśanamavāpa sādhu ca // Saund_3.36 //	karma phalam api ca loka gatiḥ niyatā iti darśanam avāpa sādhu ca 
SA_GK19_asvsau2u-336	iti karmaṇā daśavidhena paramakuśalena bhūriṇā /	iti karmaṇā daśavidhena parama kuśalena bhūriṇā 
SA_GK19_asvsau2u-337	bhraṃśini śithilaguṇo 'pi yuge vijahāra tatra munisaṃśrayājjanaḥ // Saund_3.37 //	bhraṃśini śithila guṇaḥ yuge vijahāra tatra muni saṃśrayāt janaḥ 
SA_GK19_asvsau2u-338	na ca tatra kaścidupapattisukhamabhilalāṣa tairguṇaiḥ /	na ca tatra kaścid upapatti sukham abhilalāṣa taiḥ guṇaiḥ 
SA_GK19_asvsau2u-339	sarvamaśivamavagamya bhavaṃ bhavasaṃkṣayāya vavṛte na janmane // Saund_3.38 //	sarvam aśivam avagamya bhavam bhava saṃkṣayāya vavṛte na janmane 
SA_GK19_asvsau2u-340	akathaṃkathā gṛhiṇa eva paramapariśuddhadṛṣṭayaḥ /	akathaṃkathāḥ gṛhiṇaḥ eva parama pariśuddha dṛṣṭayaḥ 
SA_GK19_asvsau2u-341	strotasi hi vavṛtire bahavo rajasaṃstanutvamapi cakrire pare // Saund_3.39 //	strotasi hi vavṛtire bahavaḥ rajasan tanu tvam api cakrire pare 
SA_GK19_asvsau2u-342	vavṛte 'tra yo 'pi viṣayeṣu vibhavasadṛśeṣu kaścana /	vavṛte tra yaḥ pi viṣayeṣu vibhava sadṛśeṣu kaścana 
SA_GK19_asvsau2u-343	tyāgāvinayaniyamābhirato vijahāra so 'pi na cacāla satpathāt // Saund_3.40 //	tyāga a vinaya niyama abhirataḥ vijahāra saḥ pi na cacāla sat pathāt 
SA_GK19_asvsau2u-344	api ca svato 'pi parato 'pi na bhayamabhavanna daivataḥ /	api ca svatas pi paratas pi na bhayam abhavat na daivataḥ 
SA_GK19_asvsau2u-345	tatra ca susukhasubhikṣaguṇairjahṛṣuḥ prajāḥ kṛtayuge manoriva // Saund_3.41 //	tatra ca su sukha subhikṣa guṇaiḥ jahṛṣuḥ prajāḥ kṛta yuge manoḥ iva 
SA_GK19_asvsau2u-346	iti muditamanāmayaṃ nirāpat kururaghupūrupuropamaṃ puraṃ tat /	iti muditam anāmayam nirāpad kuru raghu pūru pura upamam puram tat 
SA_GK19_asvsau2u-347	abhavadabhayadaiśike maharṣau viharati tatra śivāya vītarāge // Saund_3.42 //	abhavat abhaya daiśike mahā ṛṣau viharati tatra śivāya vīta rāge 
SA_GK19_asvsau2u-348	saundaranande mahākāvye “tathāgatavarṇana” nāma tṛtīya sarga samāpta /	saundaranande mahākāvye tathāgatavarṇana nāma tṛtīya sarga samāpta 
SA_GK19_asvsau2u-349	caturthaḥ sargaḥ	caturthaḥ sargaḥ 
SA_GK19_asvsau2u-350	bhāryāyācitaka	bhāryā yācitaka 
SA_GK19_asvsau2u-351	munau bruvāṇe 'pi tu tatra dharmaṃ dharmaṃ prati jñātiṣu cādṛteṣu /	munau bruvāṇe tu tatra dharmam dharmam prati jñātiṣu ca ādṛteṣu 
SA_GK19_asvsau2u-352	prāsādasaṃstho madanaikakāryaḥ priyāsahāyo vijahāra nandaḥ // Saund_4.1 //	prāsāda saṃsthaḥ madana eka kāryaḥ priyā sahāyaḥ vijahāra nandaḥ 
SA_GK19_asvsau2u-353	sa cakravākyeva hi cakravākastayā sametaḥ priyayā priyārhaḥ /	sa cakravākyā iva hi cakravākaḥ tayā sametaḥ priyayā priya arhaḥ 
SA_GK19_asvsau2u-354	nācintayad vaiśramaṇaṃ na śakraṃ tatsthānahetoḥ kuta eva dharmam // Saund_4.2 //	na acintayat vaiśramaṇam na śakram tad sthāna hetoḥ kutas eva dharmam 
SA_GK19_asvsau2u-355	lakṣmyā ca rūpeṇa ca sundarīti stambhena garveṇa ca māninīti /	lakṣmyā ca rūpeṇa ca sundarī iti stambhena garveṇa ca māninī iti 
SA_GK19_asvsau2u-356	dīptyā ca mānena ca bhāminīti yāto babhāṣe trividhena nāmnā // Saund_4.3 //	dīptyā ca mānena ca bhāminī iti yātaḥ babhāṣe trividhena nāmnā 
SA_GK19_asvsau2u-357	sā hāsahaṃsā nayanadvirephā pīnastanātyunnatapadmakośā /	sā hāsa haṃsā nayana dvirephā pīna stanā ati unnata padma kośā 
SA_GK19_asvsau2u-358	bhūyo babhāse svakuloditena strīpadminī nandadivākareṇa // Saund_4.4 //	bhūyas babhāse sva kula uditena strī padminī nanda divākareṇa 
SA_GK19_asvsau2u-359	rūpeṇa cātyantamanohareṇa rūpānurūpeṇa ca ceṣṭitena /	rūpeṇa ca atyanta manohareṇa rūpa anurūpeṇa ca ceṣṭitena 
SA_GK19_asvsau2u-360	manuṣyaloke hi tadā babhūva sā sundarī strīṣu nareṣu nandaḥ // Saund_4.5 //	manuṣya loke hi tadā babhūva sā sundarī strīṣu nareṣu nandaḥ 
SA_GK19_asvsau2u-361	sā devatā nandanacāriṇīva kulasya nandījananaśca nandaḥ /	sā devatā nandana cāriṇī iva kulasya nandī jananaḥ ca nandaḥ 
SA_GK19_asvsau2u-362	atītya martyānanupetya devān sṛṣṭāvabhūtāmiva bhūtadhātrā // Saund_4.6 //	atītya martyān an upetya devān sṛṣṭau abhūtām iva bhūtadhātrā 
SA_GK19_asvsau2u-363	tāṃ sundarī cenna labheta nandaḥ sā vā niṣeveta na taṃ natabhrūḥ /	tām sundarī ced na labheta nandaḥ sā vā niṣeveta na tam nata bhrūḥ 
SA_GK19_asvsau2u-364	dvandvaṃ dhruvaṃ tadvikalaṃ na śobhetānyonyahīnāviva rātricandrau // Saund_4.7 //	dvandvam dhruvam tad vikalam na śobheta anyonya hīnau iva rātri candrau 
SA_GK19_asvsau2u-365	kandarparatyoriva lakṣyabhūtaṃ pramodanāndyoriva nīḍabhūtam /	kandarpa ratyoḥ iva lakṣya bhūtam pramoda nāndyoḥ iva nīḍa bhūtam 
SA_GK19_asvsau2u-366	praharṣatuṣṭyoriva pātrabhūtaṃ dvandvaṃ sahāraṃsta madāndhabhūtam // Saund_4.8 //	praharṣa tuṣṭyoḥ iva pātra bhūtam dvandvam saha araṃsta mada andha bhūtam 
SA_GK19_asvsau2u-367	parasparodvīkṣaṇatatparākṣaṃ parasparavyāhṛtasaktacittam /	paraspara udvīkṣaṇa tatpara akṣam paraspara vyāhṛta sakta cittam 
SA_GK19_asvsau2u-368	parasparāśleṣahṛtāṅgarāgaṃ parasparaṃ tanmithunaṃ jahāra // Saund_4.9 //	paraspara āśleṣa hṛta aṅgarāgam parasparam tat mithunam jahāra 
SA_GK19_asvsau2u-369	bhāvānuraktau girinirjharasthau tau kinnarīkiṃpuruṣāvivobhau /	bhāva anuraktau giri nirjhara sthau tau kinnarī kiṃpuruṣau iva ubhau 
SA_GK19_asvsau2u-370	cikrīḍatuścābhivirejatuśca rūpaśriyānyonyamivākṣipantau // Saund_4.10 //	cikrīḍatuḥ ca abhivirejatuḥ ca rūpa śriyā anyonyam iva ākṣipantau 
SA_GK19_asvsau2u-371	anyonyasaṃrāgavivardhanena taddvandvamanyonyamarīramacca /	anyonya saṃrāga vivardhanena tat dvandvam anyonyam arīramat ca 
SA_GK19_asvsau2u-372	klamāntare 'nyonyavinodanena salīlamanyonyamamīmadacca // Saund_4.11 //	klama antare nyonya vinodanena salīlam anyonyam amīmadat ca 
SA_GK19_asvsau2u-373	vibhūṣayāmāsa tataḥ priyāṃ sa siṣeviṣustāṃ na mṛjāvahārtham /	vibhūṣayāmāsa tatas priyām sa siṣeviṣuḥ tām na mṛjā āvaha artham 
SA_GK19_asvsau2u-374	svenaiva rūpeṇa vibhūṣitā hi vibhūṣaṇānāmapi bhūṣaṇaṃ sā // Saund_4.12 //	svena eva rūpeṇa vibhūṣitā hi vibhūṣaṇānām api bhūṣaṇam sā 
SA_GK19_asvsau2u-375	dattvātha sā darpaṇamasya haste mamāgrato dhāraya tāvadenam /	dattvā atha sā darpaṇam asya haste mama agratas dhāraya tāvat enam 
SA_GK19_asvsau2u-376	viśeṣakaṃ yāvadahaṃ karomītyuvāca kāntaṃ sa ca taṃ babhāra // Saund_4.13 //	viśeṣakam yāvat aham karomi iti uvāca kāntam sa ca tam babhāra 
SA_GK19_asvsau2u-377	bhartustataḥ śmaśru nirīkṣamāṇā viśeṣakaṃ sāpi cakāra tādṛk /	bhartuḥ tatas śmaśru nirīkṣamāṇā viśeṣakam sā api cakāra tādṛś 
SA_GK19_asvsau2u-378	niśvāsavātena ca darpaṇasya cikitsayitvā nijaghāna nandaḥ // Saund_4.14 //	niśvāsa vātena ca darpaṇasya cikitsayitvā nijaghāna nandaḥ 
SA_GK19_asvsau2u-379	sā tena ceṣṭālalitena bhartuḥ śāṭhyena cāntarmanasā jahāsa /	sā tena ceṣṭā lalitena bhartuḥ śāṭhyena ca antar manasā jahāsa 
SA_GK19_asvsau2u-380	bhavecca ruṣṭā kila nāma tasmai lalāṭajihmāṃ bhṛkuṭiṃ cakāra // Saund_4.15 //	bhavet ca ruṣṭā kila nāma tasmai lalāṭa jihmām bhṛkuṭim cakāra 
SA_GK19_asvsau2u-381	cikṣepa karṇotpalamasya cāṃse kareṇa savyena madālasena /	cikṣepa karṇa utpalam asya ca aṃse kareṇa savyena mada alasena 
SA_GK19_asvsau2u-382	patrāṅguliṃ cārdhanimīlitākṣe vaktre 'sya tāmeva vinirdudhāva // Saund_4.16 //	patra aṅgulim ca ardha nimīlita akṣe vaktre sya tām eva vinirdudhāva 
SA_GK19_asvsau2u-383	tataścalannūpurayoktritābhyāṃ nakhaprabhodbhāsitarāṅgulibhyām /	tatas calat nūpura yoktritābhyām nakha prabhā udbhāsitara aṅgulibhyām 
SA_GK19_asvsau2u-384	padbhyāṃ priyāyā nalinopabhābhyāṃ mūrdhnā bhayānnāma nanāma nandaḥ // Saund_4.17 //	padbhyām priyāyāḥ nalina upabhābhyām mūrdhnā bhayāt nāma nanāma nandaḥ 
SA_GK19_asvsau2u-385	sa muktapuṣponmiṣitena mūrdhnā tataḥ priyāyāḥ priyakṛd babhāse /	sa mukta puṣpa unmiṣitena mūrdhnā tatas priyāyāḥ priya kṛt babhāse 
SA_GK19_asvsau2u-386	suvarṇavedyāmanilāvabhagnaḥ puṣpātibhārādiva nāgavṛkṣaḥ // Saund_4.18 //	suvarṇa vedyām anila avabhagnaḥ puṣpa atibhārāt iva nāgavṛkṣaḥ 
SA_GK19_asvsau2u-387	sā taṃ stanodvartitahārayaṣṭirutthāpayāmāsa nipīḍya dorbhyām /	sā tam stana udvartita hāra yaṣṭiḥ utthāpayāmāsa nipīḍya dorbhyām 
SA_GK19_asvsau2u-388	kathaṃ kṛto 'sīti jahāsa coccairmukhena sācīkṛtakuṇḍalena // Saund_4.19 //	katham kṛtaḥ sīti jahāsa ca uccais mukhena sācīkṛta kuṇḍalena 
SA_GK19_asvsau2u-389	patyustato darpaṇasaktapāṇermuhurmuhurvaktramavekṣamāṇā /	patyuḥ tatas darpaṇa sakta pāṇeḥ muhur muhur vaktram avekṣamāṇā 
SA_GK19_asvsau2u-390	tamālapatrārdratale kapole samāpayāmāsa viśeṣakaṃ tat // Saund_4.20 //	tamāla patra ārdra tale kapole samāpayāmāsa viśeṣakam tat 
SA_GK19_asvsau2u-391	tasyā mukhaṃ tat satamālapatraṃ tāmrādharauṣṭhaṃ cikurāyatākṣam /	tasyāḥ mukham tat sa tamāla patram tāmra adhara oṣṭham cikura āyata akṣam 
SA_GK19_asvsau2u-392	raktādhikāgraṃ patitadvirephaṃ saśaivalaṃ padmamivābabhāse // Saund_4.21 //	rakta adhika agram patita dvirepham sa śaivalam padmam iva ābabhāse 
SA_GK19_asvsau2u-393	nandastato darpaṇamādareṇa bibhrattadāmaṇḍanasākṣibhūtam /	nandaḥ tatas darpaṇam ādareṇa bibhrat tad āmaṇḍana sākṣi bhūtam 
SA_GK19_asvsau2u-394	viśeṣakāvekṣaṇakekarākṣo laḍat priyāyā vadanaṃ dadarśa // Saund_4.22 //	viśeṣaka avekṣaṇa kekara akṣaḥ laḍat priyāyāḥ vadanam dadarśa 
SA_GK19_asvsau2u-395	tatkuṇḍalādaṣṭaviśeṣakāntaṃ kāraṇḍavakliṣṭamivāravindam /	tat kuṇḍala ādaṣṭa viśeṣa kāntam kāraṇḍava kliṣṭam iva aravindam 
SA_GK19_asvsau2u-396	nandaḥ priyāyā mukhamīkṣamāṇo bhūyaḥ priyānandakaro babhūva // Saund_4.23 //	nandaḥ priyāyāḥ mukham īkṣamāṇaḥ bhūyas priya ānanda karaḥ babhūva 
SA_GK19_asvsau2u-397	vimānakalpe sa vimānagarbhe tatastathā caiva nananda nandaḥ /	vimāna kalpe sa vimāna garbhe tatas tathā ca eva nananda nandaḥ 
SA_GK19_asvsau2u-398	tathāgataścāgatabhaikṣakālo bhaikṣāya tasya praviveśa veśma // Saund_4.24 //	tathāgataḥ ca āgata bhaikṣa kālaḥ bhaikṣāya tasya praviveśa veśma 
SA_GK19_asvsau2u-399	avāṅamukho niṣpraṇāyaśca tasthau bhrāturgṛhe 'nyasya gṛhe yathaiva /	avāṅa mukhaḥ niṣpraṇāyaḥ ca tasthau bhrātuḥ gṛhe nyasya gṛhe yathā eva 
SA_GK19_asvsau2u-400	tasmādatho preṣyajanapramādād bhikṣāmalabdhvaiva punarjagāma // Saund_4.25 //	tasmāt atho preṣya jana pramādāt bhikṣām a labdhvā eva punar jagāma 
SA_GK19_asvsau2u-401	kācit pipeṣāṅgavilepanaṃ hi vāso 'ṅganā kācidavāsayacca /	kācid pipeṣa aṅga vilepanam hi vāsaḥ ṅganā kācid avāsayat ca 
SA_GK19_asvsau2u-402	ayojayat snānavidhiṃ tathānyā jagranthuranyāḥ surabhīḥ srajaśca // Saund_4.26 //	ayojayat snāna vidhim tathā anyāḥ jagranthuḥ anyāḥ surabhīḥ srajaḥ ca 
SA_GK19_asvsau2u-403	tasmin gṛhe bharturataścarantyaḥ krīḍānurūpaṃ lalitaṃ niyogam /	tasmin gṛhe bhartuḥ atas carantyaḥ krīḍā anurūpam lalitam niyogam 
SA_GK19_asvsau2u-404	kāścinna buddhaṃ dadṛśuryuvatyo buddhasya vaiṣā niyataṃ manīṣā // Saund_4.27 //	kāścid na buddham dadṛśuḥ yuvatyaḥ buddhasya vā eṣā niyatam manīṣā 
SA_GK19_asvsau2u-405	kācit sthitā tatra tu harmyapṛṣṭhe gavākṣapakṣe praṇidhāya cakṣuḥ /	kācid sthitā tatra tu harmya pṛṣṭhe gavākṣa pakṣe praṇidhāya cakṣuḥ 
SA_GK19_asvsau2u-406	viniṣpatantaṃ sugataṃ dadarśa payodagarbhādiva dīptamarkam // Saund_4.28 //	viniṣpatantam sugatam dadarśa payoda garbhāt iva dīptam arkam 
SA_GK19_asvsau2u-407	sā gauravaṃ tatra vicārya bhartuḥ svayā ca bhaktyārhatayārhataśca /	sā gauravam tatra vicārya bhartuḥ svayā ca bhaktyā ārhatayā arhataḥ ca 
SA_GK19_asvsau2u-408	nandasya tasthau purato vivakṣustadājñayā ceti tadācacakṣe // Saund_4.29 //	nandasya tasthau puratas vivakṣuḥ tad ājñayā ca iti tat ācacakṣe 
SA_GK19_asvsau2u-409	anugrahāyāsya janasya śaṅke gururgṛhaṃ no bhagavān praviṣṭaḥ /	anugrahāya asya janasya śaṅke guruḥ gṛham naḥ bhagavān praviṣṭaḥ 
SA_GK19_asvsau2u-410	bhikṣāmalabdhvā giramāsanaṃ vā śūnyādaraṇyādiva yāti bhūyaḥ // Saund_4.30 //	bhikṣām a labdhvā giram āsanam vā śūnyāt araṇyāt iva yāti bhūyas 
SA_GK19_asvsau2u-411	śrutvā maharṣeḥ sa gṛhapraveśaṃ satkārahīnaṃ ca punaḥ prayāṇam /	śrutvā mahā ṛṣeḥ sa gṛha praveśam satkāra hīnam ca punar prayāṇam 
SA_GK19_asvsau2u-412	cacāla citrābharaṇāmbarasrakkalpadrumo dhūta ivānilena // Saund_4.31 //	cacāla citra ābharaṇa ambara sraj kalpadrumaḥ dhūtaḥ iva anilena 
SA_GK19_asvsau2u-413	kṛtvāñjaliṃ mūrdhani padmakalpaṃ tataḥ sa kāntāṃ gamanaṃ yayāce /	kṛtvā añjalim mūrdhani padma kalpam tatas sa kāntām gamanam yayāce 
SA_GK19_asvsau2u-414	karttu gamiṣyāmi gurau praṇāmaṃ māmabhyanujñātumihārhasīti // Saund_4.32 //	karttu gamiṣyāmi gurau praṇāmam mām abhyanujñātum iha arhasi iti 
SA_GK19_asvsau2u-415	sā vepamānā parisasvaje taṃ śālaṃ latā vātasamīriteva /	sā vepamānā parisasvaje tam śālam latā vāta samīritā iva 
SA_GK19_asvsau2u-416	dadarśa cāśruplutalolanetrā dīrghe ca niśvasya vaco 'bhyuvāca // Saund_4.33 //	dadarśa ca aśru pluta lola netrā dīrghe ca niśvasya vacaḥ bhyuvāca 
SA_GK19_asvsau2u-417	nāhaṃ yiyāsorgurudarśanārthamarhāmi kartuṃ tava dharmapīḍām /	na aham yiyāsoḥ guru darśana artham arhāmi kartum tava dharma pīḍām 
SA_GK19_asvsau2u-418	gacchāryaputraihi ca śīghrameva viśeṣako yāvadayaṃ na śuṣkaḥ // Saund_4.34 //	gaccha ārya putra aihi ca śīghram eva viśeṣakaḥ yāvat ayam na śuṣkaḥ 
SA_GK19_asvsau2u-419	sacedbhavestvaṃ khalu dīrghasūtro daṇḍaṃ mahāntaṃ tvayi pātayeyam /	saced bhaveḥ tvam khalu dīrghasūtraḥ daṇḍam mahāntam tvayi pātayeyam 
SA_GK19_asvsau2u-420	muhurmuhustvāṃ śayitaṃ kucābhyāṃ vibodhayeyaṃ ca na cālapeyam // Saund_4.35 //	muhur muhur tvām śayitam kucābhyām vibodhayeyam ca na ca ālapeyam 
SA_GK19_asvsau2u-421	athāpyanāśyānaviśeṣakāyāṃ mayyeṣyasi tvaṃ tvaritaṃ tatastvām /	atha api an āśyāna viśeṣakāyām mayi eṣyasi tvam tvaritam tatas tvām 
SA_GK19_asvsau2u-422	nipīḍayiṣyāmi bhujadvayena nirbhūṣaṇenārdravilepanena // Saund_4.36 //	nipīḍayiṣyāmi bhuja dvayena nirbhūṣaṇena ārdra vilepanena 
SA_GK19_asvsau2u-423	ityevamuktaśca nipīḍitaśca tayāsavarṇasvanayā jagāda /	iti evam uktaḥ ca nipīḍitaḥ ca tayā savarṇa svanayā jagāda 
SA_GK19_asvsau2u-424	evaṃ kariṣyāmi vimuñca caṇḍi yāvad gururdūragato na me saḥ // Saund_4.37 //	evam kariṣyāmi vimuñca caṇḍi yāvat guruḥ dūra gataḥ na me saḥ 
SA_GK19_asvsau2u-425	tataḥ stanodvartitatacandanābhyāṃ mukto bhujābhyāṃ na tu mānasena /	tatas stana udvartita ta candanābhyām muktaḥ bhujābhyām na tu mānasena 
SA_GK19_asvsau2u-426	vihāya veṣaṃ madanānurūpaṃ satkārayogyaṃ sa vapurbabhāra // Saund_4.38 //	vihāya veṣam madana anurūpam satkāra yogyam sa vapuḥ babhāra 
SA_GK19_asvsau2u-427	sā taṃ prayāntaṃ ramaṇaṃ pradadhyau pradhyānaśūnyasthitaniścalākṣī /	sā tam prayāntam ramaṇam pradadhyau pradhyāna śūnya sthita niścala akṣī 
SA_GK19_asvsau2u-428	sthitoccakarṇā vyapaviddhaśaṣpā bhrāntaṃ mṛgam bhrāntamukhī mṛgīva // Saund_4.39 //	sthita ucca karṇā vyapaviddha śaṣpā bhrāntam mṛgam bhrānta mukhī mṛgī iva 
SA_GK19_asvsau2u-429	didṛkṣayākṣiptamanā munestu nandaḥ prayāṇaṃ prati tatvare ca /	didṛkṣayā ākṣipta manāḥ muneḥ tu nandaḥ prayāṇam prati tatvare ca 
SA_GK19_asvsau2u-430	vivṛttadṛṣṭiśca śanairyayau tāṃ karīva paśyan sa laḍatkareṇum // Saund_4.40 //	vivṛtta dṛṣṭiḥ ca śanais yayau tām karī iva paśyan sa laḍat kareṇum 
SA_GK19_asvsau2u-431	chātodarīṃ pīnapayodharoruṃ sa sundarīṃ rukmadarīmivādreḥ /	chāta udarīm pīna payodhara ūrum sa sundarīm rukma darīm iva adreḥ 
SA_GK19_asvsau2u-432	kākṣeṇa paśyan na tatarpa nandaḥ pibannivaikena jalaṃ kareṇa // Saund_4.41 //	kākṣeṇa paśyan na tatarpa nandaḥ piban iva ekena jalam kareṇa 
SA_GK19_asvsau2u-433	taṃ gauravaṃ buddhagataṃ cakarṣa bhāryānurāgaḥ punarācakarṣa /	tam gauravam buddha gatam cakarṣa bhāryā anurāgaḥ punar ācakarṣa 
SA_GK19_asvsau2u-434	so 'niścayānnāpi yayau na tasthau turaṃstaraṃgeṣviva rājahaṃsaḥ // Saund_4.42 //	saḥ niścayāt nā api yayau na tasthau turan taraṃgeṣu iva rājahaṃsaḥ 
SA_GK19_asvsau2u-435	adarśanaṃ tūpagataśca tasyā harmyāttataścāvatatāra tūrṇam /	adarśanam tu upagataḥ ca tasyāḥ harmyāt tatas ca avatatāra tūrṇam 
SA_GK19_asvsau2u-436	śrutvā tato nūpuranisvanaṃ sa punarlalambe hṛdaye gṛhītaḥ // Saund_4.43 //	śrutvā tatas nūpura nisvanam sa punar lalambe hṛdaye gṛhītaḥ 
SA_GK19_asvsau2u-437	sa kāmarāgeṇa nigṛhyamāṇo dharmānurāgeṇa ca kṛṣyamāṇaḥ /	sa kāma rāgeṇa nigṛhyamāṇaḥ dharma anurāgeṇa ca kṛṣyamāṇaḥ 
SA_GK19_asvsau2u-438	jagāma duḥkhena vivartyamānaḥ plavaḥ pratistrota ivāpagāyāḥ // Saund_4.44 //	jagāma duḥkhena vivartyamānaḥ plavaḥ pratistrotas iva āpagāyāḥ 
SA_GK19_asvsau2u-439	tataḥ kramairdīrghatamaiḥ pracakrame kathaṃ nu yāto na gururbhavediti /	tatas kramaiḥ dīrghatamaiḥ pracakrame katham nu yātaḥ na guruḥ bhavet iti 
SA_GK19_asvsau2u-440	svajeya tāṃ caiva viśeṣakapriyāṃ kathaṃ priyāmārdraviśeṣakāmiti // Saund_4.45 //	svajeya tām ca eva viśeṣaka priyām katham priyām ārdra viśeṣakām iti 
SA_GK19_asvsau2u-441	atha sa pathi dadarśa muktamānaṃ pitṛnagare 'pi tathā gatābhimānam /	atha sa pathi dadarśa mukta mānam pitṛ nagare tathā gata abhimānam 
SA_GK19_asvsau2u-442	daśabalamabhito vilambamānaṃ dhvajamanuyāna ivaindramarcyamānam // Saund_4.46 //	daśabalam abhitas vilambamānam dhvajam anuyāne iva aindram arcyamānam 
SA_GK19_asvsau2u-443	saundarananda mahākāvye “bhāryāyācitaka” nāma caturtha sarga samāpta /	saundarananda mahākāvye bhāryāyācitaka nāma caturtha sarga samāpta 
SA_GK19_asvsau2u-444	pañcamaḥ sargaḥ	pañcamaḥ sargaḥ 
SA_GK19_asvsau2u-445	nandadīkṣā	      
SA_GK19_asvsau2u-446	athāvatīryāśvarathadvipebhyaḥ śākyā yathāsvarddhigṛhītaveṣāḥ /	atha avatīrya aśva ratha dvipebhyaḥ śākyāḥ yathāsva ṛddhi gṛhīta veṣāḥ 
SA_GK19_asvsau2u-447	mahāpaṇebhyo vyavahāriṇaśca mahāmunau bhaktivaśāt praṇemuḥ // Saund_5.1 //	mahā paṇebhyaḥ vyavahāriṇaḥ ca mahāmunau bhakti vaśāt praṇemuḥ 
SA_GK19_asvsau2u-448	kecit praṇamyānuyayurmuhūrttaṃ kecit praṇamyārthavaśena jagmuḥ /	kecid praṇamya anuyayuḥ muhūrttam kecid praṇamya artha vaśena jagmuḥ 
SA_GK19_asvsau2u-449	kecit svakeṣvāvasatheṣu tasthuḥ kṛtvāñjalīn vīkṣaṇatatparākṣāḥ // Saund_5.2 //	kecid svakeṣu āvasatheṣu tasthuḥ kṛtvā añjalīn vīkṣaṇa tatpara akṣāḥ 
SA_GK19_asvsau2u-450	buddhastatastatra narendramārge sroto mahadbhaktimato janasya /	buddhaḥ tatas tatra narendra mārge srotaḥ mahat bhaktimataḥ janasya 
SA_GK19_asvsau2u-451	jagāma duḥkhena vigāhamāno jalāgame strota ivāpagāyāḥ // Saund_5.3 //	jagāma duḥkhena vigāhamānaḥ jalāgame strotaḥ iva āpagāyāḥ 
SA_GK19_asvsau2u-452	atho mahadbhiḥ pati saṃpatadbhiḥ saṃpūjyamānāya tathāgatāya /	atho mahadbhiḥ saṃpatadbhiḥ saṃpūjyamānāya tathāgatāya 
SA_GK19_asvsau2u-453	karttuṃ praṇāmaṃ na śaśāka nandastenābhireme tu gurormahimnā // Saund_5.4 //	karttum praṇāmam na śaśāka nandaḥ tena abhireme tu guroḥ mahimnā 
SA_GK19_asvsau2u-454	svaṃ cāvasaṅgaṃ pathi nirmumukṣurbhaktiṃ janasyānyamateśva rakṣan /	svam ca avasaṅgam pathi nirmumukṣuḥ bhaktim janasya anya mateḥ śva rakṣan 
SA_GK19_asvsau2u-455	nandaṃ ca gehābhimukhaṃ jighṛkṣan mārgaṃ tato 'nyaṃ sugataḥ prapede // Saund_5.5 //	nandam ca geha abhimukham jighṛkṣan mārgam tatas sugataḥ prapede 
SA_GK19_asvsau2u-456	tato viviktaṃ ca viviktacetāḥ sanmārgavin mārgamabhipratasthe /	tatas viviktam ca vivikta cetāḥ sat mārga vid mārgam abhipratasthe 
SA_GK19_asvsau2u-457	gatvāgrataścāgryatamāya tasmai nāndīvimuktāya nanāma nandaḥ // Saund_5.6 //	gatvā agratas ca agryatamāya tasmai nāndī vimuktāya nanāma nandaḥ 
SA_GK19_asvsau2u-458	śanairvrajanneva sa gauraveṇa paṭāvṛtāṃso vinatārdhakāyaḥ /	śanais vrajan eva sa gauraveṇa paṭa āvṛta aṃsaḥ vinatā ardha kāyaḥ 
SA_GK19_asvsau2u-459	adhonibaddhāñjalirūrdhvanetraḥ sagadgadaṃ vākyamidaṃ babhāṣe // Saund_5.7 //	adhas nibaddha añjaliḥ ūrdhva netraḥ sa gadgadam vākyam idam babhāṣe 
SA_GK19_asvsau2u-460	prāsādasaṃstho bhagavantamantaḥpraviṣṭamaśrauṣamanugrahāya /	prāsāda saṃsthaḥ bhagavantam antar praviṣṭam aśrauṣam anugrahāya 
SA_GK19_asvsau2u-461	atastvarāvānahamabhyupeto gṛhasya kakṣyāmahato 'bhyasūyan // Saund_5.8 //	atas tvarāvān aham abhyupetaḥ gṛhasya kakṣyā mahataḥ bhyasūyan 
SA_GK19_asvsau2u-462	tatsādhu sāhupriya mattpriyārtham tatrāstu bhikṣūttama bhaikṣakālaḥ /	tat sādhu sāhupriya mad priya artham tatra astu bhikṣu uttama bhaikṣa kālaḥ 
SA_GK19_asvsau2u-463	asau hi madhyaṃ nabhaso yiyāsuḥ kālaṃ pratismārayatīva sūryaḥ // Saund_5.9 //	asau hi madhyam nabhasaḥ yiyāsuḥ kālam pratismārayati iva sūryaḥ 
SA_GK19_asvsau2u-464	ityevamuktaḥ praṇatena tena snehābhimānonmukhalocanena /	iti evam uktaḥ praṇatena tena sneha abhimāna unmukha locanena 
SA_GK19_asvsau2u-465	tādṛṅ nimittaṃ sugataścakāra nāhārakṛtyaṃ sa yathā viveda // Saund_5.10 //	tādṛś nimittam sugataḥ cakāra na āhāra kṛtyam sa yathā viveda 
SA_GK19_asvsau2u-466	tataḥ sa kṛtvā munaye praṇāmaṃ gṛhaprayāṇāya matiṃ cakāra /	tatas sa kṛtvā munaye praṇāmam gṛha prayāṇāya matim cakāra 
SA_GK19_asvsau2u-467	anugrahārthaṃ sugatastu tasmai pātraṃ dadau puraṣkarapatranetraḥ // Saund_5.11 //	anugraha artham sugataḥ tu tasmai pātram dadau puraṣkara patra netraḥ 
SA_GK19_asvsau2u-468	tataḥ sa loke dadataḥ phalārthaṃ pātrasya tasyāpratimasya pātram /	tatas sa loke dadataḥ phala artham pātrasya tasya apratimasya pātram 
SA_GK19_asvsau2u-469	jagrāha cāpagrahaṇakṣamābhyāṃ padmopamābhyāṃ prayataḥ karābhyām // Saund_5.12 //	jagrāha cāpa grahaṇa kṣamābhyām padma upamābhyām prayataḥ karābhyām 
SA_GK19_asvsau2u-470	parāṅmukhantvanyamanaskamārād vijñāya nandaḥ sugataṃ gatāstham /	parāṅmukham tu anya manaskam ārāt vijñāya nandaḥ sugatam gata āstham 
SA_GK19_asvsau2u-471	hastasthapātro 'pi gṛhaṃ yiyāsuḥ sasāra mārgānmunimīkṣamāṇaḥ // Saund_5.13 //	gṛham yiyāsuḥ sasāra mārgāt munim īkṣamāṇaḥ 
SA_GK19_asvsau2u-472	bhāryānurāgeṇa yadā gṛhaṃ sa pātraṃ gṛhītvāpi yiyāsureva /	bhāryā anurāgeṇa yadā gṛham sa pātram gṛhītvā api yiyāsuḥ eva 
SA_GK19_asvsau2u-473	vimohayāmāsa munistatastaṃ rathyāmukhasyāvaraṇena tasya // Saund_5.14 //	vimohayāmāsa muniḥ tatas tam rathyā mukhasya āvaraṇena tasya 
SA_GK19_asvsau2u-474	nirmokṣabījaṃ hi dadarśa tasya jñānaṃ mṛdu kleśarajaśca tīvram /	nirmokṣa bījam hi dadarśa tasya jñānam mṛdu kleśa rajaḥ ca tīvram 
SA_GK19_asvsau2u-475	kleśānukūlaṃ viṣayātmakaṃ ca nandaṃ yatastaṃ munirācakarṣa // Saund_5.15 //	kleśa anukūlam viṣaya ātmakam ca nandam yatas tam muniḥ ācakarṣa 
SA_GK19_asvsau2u-476	saṃkleśapakṣo dvividhaśca dṛṣṭastathā dvikalpo vyavadānapakṣaḥ /	saṃkleśa pakṣaḥ dvividhaḥ ca dṛṣṭaḥ tathā dvi kalpaḥ vyavadāna pakṣaḥ 
SA_GK19_asvsau2u-477	ātmāśrayo hetubalādhikasya bāhyāśrayaḥ pratyayagauravasya // Saund_5.16 //	ātmā āśrayaḥ hetu bala adhikasya bāhya āśrayaḥ pratyaya gauravasya 
SA_GK19_asvsau2u-478	ayatnato hetubalādhikastu nirmucyate ghaṭṭitamātra eva /	ayatnataḥ hetu bala adhikaḥ tu nirmucyate ghaṭṭita mātraḥ eva 
SA_GK19_asvsau2u-479	yatnena tu pratyayaneyabuddhirvimokṣamāpnoti parāśrayeṇa // Saund_5.17 //	yatnena tu pratyaya neya buddhiḥ vimokṣam āpnoti para āśrayeṇa 
SA_GK19_asvsau2u-480	nandaḥ sa ca pratyayaneyacetā yaṃ śiśriye tanmayatāmavāpa /	nandaḥ sa ca pratyaya neya cetāḥ yam śiśriye tad maya tām avāpa 
SA_GK19_asvsau2u-481	yasmādimaṃ tatra cakāra yannaṃ taṃ snehapaṅkān munirujjihīrṣan // Saund_5.18 //	yasmāt imam tatra cakāra tam sneha paṅkāt muniḥ ujjihīrṣan 
SA_GK19_asvsau2u-482	nandastu duḥkhena viceṣṭamānaḥ śanairagatyā gurumanvagacchat /	nandaḥ tu duḥkhena viceṣṭamānaḥ śanais agatyā gurum anvagacchat 
SA_GK19_asvsau2u-483	bhāryāmukhaṃ vīkṣaṇalolanetraṃ vicintayannārdraviśeṣakaṃ tat // Saund_5.19 //	bhāryā mukham vīkṣaṇa lola netram vicintayan ārdra viśeṣakam tat 
SA_GK19_asvsau2u-484	tato munistaṃ priyamālyahāraṃ vasantamāsena kṛtābhihāram /	tatas muniḥ tam priya mālya hāram vasanta māsena kṛta abhihāram 
SA_GK19_asvsau2u-485	nināya bhagnapramadāvihāraṃ vidyāvihārābhimataṃ vihāram // Saund_5.20 //	nināya bhagna pramadā vihāram vidyā vihāra abhimatam vihāram 
SA_GK19_asvsau2u-486	dīnaṃ mahākāruṇikastatastaṃ dṛṣṭvā muhūrta karuṇāyamānaḥ /	dīnam mahā kāruṇikaḥ tatas tam dṛṣṭvā muhūrta karuṇāyamānaḥ 
SA_GK19_asvsau2u-487	kareṇa cakrāṅkatalena mūrdhni pasparśa caivedamuvāca cainam // Saund_5.21 //	kareṇa cakra aṅka talena mūrdhni pasparśa ca evā idam uvāca ca enam 
SA_GK19_asvsau2u-488	yāvanna hiṃsraḥ samupaiti kālaḥ śamāya tāvat kuru saumya buddhim /	yāvat na hiṃsraḥ samupaiti kālaḥ śamāya tāvat kuru saumya buddhim 
SA_GK19_asvsau2u-489	sarvāsvavasthāsviha vartamānaṃ sarvābhisāreṇa nihanti mṛtyuḥ // Saund_5.22 //	sarvāsu avasthāsu iha vartamānam sarvābhisāreṇa nihanti mṛtyuḥ 
SA_GK19_asvsau2u-490	sādhāraṇāt svapnanibhādasārāllolaṃ manaḥ kāmasukhānniyaccha /	sādhāraṇāt svapna nibhāt asārāt lolam manaḥ kāma sukhāt niyaccha 
SA_GK19_asvsau2u-491	havyairivāgneḥ pavaneritasya lokasya kāmairna hi tṛptirasti // Saund_5.23 //	havyaiḥ iva agneḥ pavana īritasya lokasya kāmaiḥ na hi tṛptiḥ asti 
SA_GK19_asvsau2u-492	śraddhādhanaṃ śreṣṭhatamaṃ dhanebhyaḥ prajñārasasṛptikaro rasebhyaḥ /	śraddhā dhanam śreṣṭhatamam dhanebhyaḥ prajñā rasa sṛpti karaḥ rasebhyaḥ 
SA_GK19_asvsau2u-493	pradhānamadhyātmasukhaṃ sukhebhyo 'vidyāratirduḥkhatamāratibhyaḥ // Saund_5.24 //	pradhānam adhyātma sukham sukhebhyaḥ vidyā ratiḥ duḥkhatamā aratibhyaḥ 
SA_GK19_asvsau2u-494	hitasya vaktā pravaraḥ suhṛdbhyo dharmāya khedo guṇavān śramebhyaḥ /	hitasya vaktā pravaraḥ suhṛdbhyaḥ dharmāya khedaḥ guṇavān śramebhyaḥ 
SA_GK19_asvsau2u-495	jñānāya kṛtyaṃ paramaṃ kriyābhyaḥ kimindriyāṇāmupagamya dāsyam // Saund_5.25 //	jñānāya kṛtyam paramam kriyābhyaḥ kim indriyāṇām upagamya dāsyam 
SA_GK19_asvsau2u-496	tanniścitaṃ bhīlkamaśugviyuktaṃ pareṣvanāyattamahāryamanyaiḥ /	tat niścitam bhīlkam aśuc viyuktam pareṣu anāyattam ahāryam anyaiḥ 
SA_GK19_asvsau2u-497	nityaṃ śivaṃ śāntisukhaṃ vṛṇīṣva kimindriyārthārthamanarthamūḍhvā // Saund_5.26 //	nityam śivam śānti sukham vṛṇīṣva kim indriya artha artham anartham ūḍhvā 
SA_GK19_asvsau2u-498	jarāsamā nāstyamṛjā prajānāṃ vyādheḥ samo nāsti jagatyanarthaḥ /	jarā samā nā asti amṛjā prajānām vyādheḥ samaḥ nā asti jagati anarthaḥ 
SA_GK19_asvsau2u-499	mṛtyoḥ samaṃ nāsti bhayaṃ pṛthivyāmetattrayaṃ khalvavaśena sevyam // Saund_5.27 //	mṛtyoḥ samam nā asti bhayam pṛthivyām etat trayam khalu avaśena sevyam 
SA_GK19_asvsau2u-500	snehena kaścinna samo 'sti pāśaḥ sroto na tṛṣṇāsamamasti hāri /	snehena kaścid na samaḥ sti pāśaḥ srotaḥ na tṛṣṇā samam asti hāri 
SA_GK19_asvsau2u-501	rāgāgninā nāsti samastathāgnistaccet trayaṃ nāsti sukhaṃ ca te 'sti // Saund_5.28 //	rāga agninā nā asti samaḥ tathā agniḥ tat ced trayam nā asti sukham ca te sti 
SA_GK19_asvsau2u-502	avaśyabhāvī priyaviprayogastasmāñca śoko niyataṃ niṣevyaḥ /	avaśya bhāvī priya viprayogaḥ tasmāt ca śokaḥ niyatam niṣevyaḥ 
SA_GK19_asvsau2u-503	śokena conmādamupeyivāṃso rājarṣayo 'nye 'pyavaśā vicelu // Saund_5.29 //	śokena ca unmādam upeyivāṃsaḥ rājarṣayaḥ nye pi avaśāḥ 
SA_GK19_asvsau2u-504	prajñāmayaṃ varma badhāna tasmānno kṣāntinighnasya hi śokabāṇāḥ /	prajñā mayam varma badhāna tasmāt no kṣānti nighnasya hi śoka bāṇāḥ 
SA_GK19_asvsau2u-505	mahacca dagdhuṃ bhavakakṣajālaṃ saṃghukṣayālpāgnimivātmatejaḥ // Saund_5.30 //	mahat ca dagdhum bhava kakṣa jālam saṃghukṣaya alpa agnim iva ātma tejaḥ 
SA_GK19_asvsau2u-506	yathauṣadhairhastagataiḥ savidyo na daśyate kaścana pannagena /	yathā auṣadhaiḥ hasta gataiḥ sa vidyaḥ na daśyate kaścana pannagena 
SA_GK19_asvsau2u-507	tathānapekṣo jitalokamoho na daśyate śokabhujaṃgamena // Saund_5.31 //	tathā anapekṣaḥ jita loka mohaḥ na daśyate śoka bhujaṃgamena 
SA_GK19_asvsau2u-508	āsthāya yogaṃ parigamya tattvaṃ na trāsamāgacchati mṛtyukāle /	āsthāya yogam parigamya tattvam na trāsam āgacchati mṛtyu kāle 
SA_GK19_asvsau2u-509	ābaddhavarmā sudhanuḥ kṛtāsro jigīṣayā śūra ivāhavasthaḥ // Saund_5.32 //	ābaddha varmā su dhanuḥ kṛtāsraḥ jigīṣayā śūraḥ iva āhava sthaḥ 
SA_GK19_asvsau2u-510	ityevamuktaḥ sa tathāgatena sarveṣu bhūteṣvanukampakena /	iti evam uktaḥ sa tathāgatena sarveṣu bhūteṣu anukampakena 
SA_GK19_asvsau2u-511	dhṛṣṭaṃ girāntarhṛdayena sīdaṃstatheti nandaḥ sugataṃ babhāṣe // Saund_5.33 //	dhṛṣṭam girā antar hṛdayena sīdan tathā iti nandaḥ sugatam babhāṣe 
SA_GK19_asvsau2u-512	atha pramādācca tamujjihīrṣan matvāgamasyaiva ca pātrabhūtam /	atha pramādāt ca tam ujjihīrṣan matvā āgamasya eva ca pātra bhūtam 
SA_GK19_asvsau2u-513	prabrājayānanda śamāya nandamityabravīnmaitramanā maharṣiḥ // Saund_5.34 //	prabrājaya ānanda śamāya nandam iti abravīt maitra manāḥ maharṣiḥ 
SA_GK19_asvsau2u-514	nandaṃ tato 'ntarmanasā rudantamehīti vaidehamunirjagāda /	nandam tatas ntar manasā rudantam ehi iti vaideha muniḥ jagāda 
SA_GK19_asvsau2u-515	śanaistatastaṃ samupetya nando na pravrajiṣyāmyahamityuvāca // Saund_5.35 //	śanais tatas tam samupetya nandaḥ na pravrajiṣyāmi aham iti uvāca 
SA_GK19_asvsau2u-516	śrutvātha nandasya manīṣitaṃ tad buddhāya vaidehamuniḥ śaśaṃsa /	śrutvā atha nandasya manīṣitam tat buddhāya vaideha muniḥ śaśaṃsa 
SA_GK19_asvsau2u-517	saṃśrutya tasmādapi tasya bhāvaṃ mahāmunirnandamuvāca bhūyaḥ // Saund_5.36 //	saṃśrutya tasmāt api tasya bhāvam mahā muniḥ nandam uvāca bhūyas 
SA_GK19_asvsau2u-518	mayyagraje pravrajite 'jitātman bhrātṛṣvanupravrajiteṣu cāsmān /	mayi agraje pravrajite jita ātman bhrātṛṣu anupravrajiteṣu ca asmān 
SA_GK19_asvsau2u-519	jñātīṃśca dṛṣṭvā vratino gṛhasthān saṃvinna kiṃ te 'sti na vāsti cetaḥ // Saund_5.37 //	jñātīn ca dṛṣṭvā vratinaḥ gṛhasthān saṃvid na kim te sti na vā asti cetaḥ 
SA_GK19_asvsau2u-520	rājarṣayaste viditā na nūnaṃ vanāni ye śiśriyire hasantaḥ /	rājarṣayaḥ te viditāḥ na nūnam vanāni ye śiśriyire hasantaḥ 
SA_GK19_asvsau2u-521	niṣṭhīvya kāmānupaśāntikāmāḥ kāmeṣu naivaṃ kṛpaṇeṣu saktāḥ // Saund_5.38 //	niṣṭhīvya kāmān upaśānti kāmāḥ kāmeṣu na evam kṛpaṇeṣu saktāḥ 
SA_GK19_asvsau2u-522	bhūyaḥ samālokya gṛheṣu doṣān niśāmya tattyāgakṛtaṃ ca śarma /	bhūyas samālokya gṛheṣu doṣān niśāmya tad tyāga kṛtam ca śarma 
SA_GK19_asvsau2u-523	naivāsti moktuṃ matirālayaṃ te deśaṃ mumūrṣoriva sopasargam // Saund_5.39 //	na evā asti moktum matiḥ ālayam te deśam mumūrṣoḥ iva sa upasargam 
SA_GK19_asvsau2u-524	saṃsārakāntāraparāyaṇasya śive kathaṃ te pathi nārurukṣā /	saṃsāra kāntāra parāyaṇasya śive katham te pathi nā ārurukṣā 
SA_GK19_asvsau2u-525	āropyamāṇasya tameva mārgaṃ bhraṣṭasya sārthādiva sārthikasya // Saund_5.40 //	āropyamāṇasya tam eva mārgam bhraṣṭasya sārthāt iva sārthikasya 
SA_GK19_asvsau2u-526	yaḥ sarvato veśmani dahyamāne śayīta mohānna tato vyapeyāt /	yaḥ sarvatas veśmani dahyamāne śayīta mohāt na tatas vyapeyāt 
SA_GK19_asvsau2u-527	kālāgninā vyādhijarāśikhena loke pradīpte sa bhavet pramattaḥ // Saund_5.41 //	kālāgninā vyādhi jarā śikhena loke pradīpte sa bhavet pramattaḥ 
SA_GK19_asvsau2u-528	praṇīyamānaśca yathā vadhāya matto hasecca pralapecca vadhyaḥ /	praṇīyamānaḥ ca yathā vadhāya mattaḥ haset ca pralapet ca vadhyaḥ 
SA_GK19_asvsau2u-529	mṛtyau tathā tiṣṭhati pāśahaste śocyaḥ pramādyan viparitacetāḥ // Saund_5.42 //	mṛtyau tathā tiṣṭhati pāśa haste śocyaḥ pramādyan viparita cetāḥ 
SA_GK19_asvsau2u-530	yadā narendrāśca kuṭumbinaśca vihāya bandhūṃśca parigrahāṃśca /	yadā narendrāḥ ca kuṭumbinaḥ ca vihāya bandhūn ca parigrahān ca 
SA_GK19_asvsau2u-531	yayuśca yāsyanti ca yānti caiva priyeṣvanityeṣu kuto 'nurodhaḥ // Saund_5.43 //	yayuḥ ca yāsyanti ca yānti ca eva priyeṣu anityeṣu kutas nurodhaḥ 
SA_GK19_asvsau2u-532	kiñcinna paśyāmi ratasya yatra tadanyabhāvena bhavenna duḥkham /	kiñcid na paśyāmi ratasya yatra tad anya bhāvena bhavet na duḥkham 
SA_GK19_asvsau2u-533	tasmāt kvacinna kṣamate prasaktiryadi kṣamastadvigamānna śokaḥ // Saund_5.44 //	tasmāt kvacid na kṣamate prasaktiḥ yadi kṣamaḥ tad vigamāt na śokaḥ 
SA_GK19_asvsau2u-534	tatsaumya lolaṃ parigamya lokaṃ māyopamaṃ citramivendrajālam /	tat saumya lolam parigamya lokam māyā upamam citram iva indrajālam 
SA_GK19_asvsau2u-535	priyābhidhānaṃ tyaja mohajālaṃ chettuṃ matiste yadi duḥkhajālam // Saund_5.45 //	priya abhidhānam tyaja moha jālam chettum matiḥ te yadi duḥkha jālam 
SA_GK19_asvsau2u-536	varaṃ hitodarkamāniṣṭamannaṃ na svādu yat syādahitānubaddham /	varam hita udarkam āniṣṭam annam na svādu yat syāt ahita anubaddham 
SA_GK19_asvsau2u-537	yasmādahaṃ tvāṃ viniyojayāmi śive śucau vartmani vipriye 'pi // Saund_5.46 //	yasmāt aham tvām viniyojayāmi śive śucau vartmani vipriye 
SA_GK19_asvsau2u-538	bālasya dhātrī vinigṛhya loṣṭhaṃ yathoddharatyāsyapuṭapraviṣṭam /	bālasya dhātrī vinigṛhya loṣṭham yathā uddharati āsya puṭa praviṣṭam 
SA_GK19_asvsau2u-539	tathojjihīrṣuḥ khalu rāgaśalyaṃ tattvāmavocaṃ paruṣaṃ hitāya // Saund_5.47 //	tathā ujjihīrṣuḥ khalu rāga śalyam tat tvām avocam paruṣam hitāya 
SA_GK19_asvsau2u-540	aniṣṭamapyauṣadhamāturāya dadāti vaidyaśca yathā nigṛhya /	aniṣṭam api auṣadham āturāya dadāti vaidyaḥ ca yathā nigṛhya 
SA_GK19_asvsau2u-541	tadvanmayoktaṃ pratikūlametattubhyaṃ hitodarkamanugrahāya // Saund_5.48 //	tadvat mayā uktam pratikūlam etat tubhyam hita udarkam anugrahāya 
SA_GK19_asvsau2u-542	tadyāvadeva kṣaṇasaṃnipāto na mṛtyurāgacchati yāvadeva /	tat yāvat eva kṣaṇa saṃnipātaḥ na mṛtyuḥ āgacchati yāvat eva 
SA_GK19_asvsau2u-543	yāvadvayo yogavidhau samarthaṃ buddhiṃ kuru śreyasi tāvadeva // Saund_5.49 //	yāvat vayaḥ yoga vidhau samartham buddhim kuru śreyasi tāvat eva 
SA_GK19_asvsau2u-544	ityevamuktaḥ sa vināyakena hitaiṣiṇā kāruṇikena nandaḥ /	iti evam uktaḥ sa vināyakena hita eṣiṇā kāruṇikena nandaḥ 
SA_GK19_asvsau2u-545	kartāsmi sarvaṃ bhagavan vacaste tathā yathājñāpayasītyuvāca // Saund_5.50 //	kartāsmi sarvam bhagavan vacaḥ te tathā yathā ājñāpayasi iti uvāca 
SA_GK19_asvsau2u-546	ādāya vaidehamunistatastaṃ nināya saṃśliṣya viceṣṭamānam /	ādāya vaideha muniḥ tatas tam nināya saṃśliṣya viceṣṭamānam 
SA_GK19_asvsau2u-547	vyayojayaccāśrupariplutākṣaṃ keśaśriyaṃ chatranibhasya mūrdhnaḥ // Saund_5.51 //	vyayojayat ca aśru paripluta akṣam keśa śriyam chatra nibhasya mūrdhnaḥ 
SA_GK19_asvsau2u-548	atho nataṃ tasya mukhaṃ sabāṣpaṃ pravāsyamāneṣu śiroruheṣu /	atho natam tasya mukham sa bāṣpam pravāsyamāneṣu śiroruheṣu 
SA_GK19_asvsau2u-549	vakrāgranālaṃ nalinaṃ taḍāge varṣodakaklinnamivābabhāse // Saund_5.52 //	vakra agra nālam nalinam taḍāge varṣa udaka klinnam iva ābabhāse 
SA_GK19_asvsau2u-550	nandastatastarukaṣāyaviraktavāsāścintāvaśo navagṛhīta iva dvipendraḥ /	nandaḥ tatas taru kaṣāya virakta vāsāḥ cintā vaśaḥ nava gṛhītaḥ iva dvipa indraḥ 
SA_GK19_asvsau2u-551	pūrṇaḥ śaśī bahulapakṣagataḥ kṣapānte bālātapena pariṣikta ivāvabhāse // Saund_5.53 //	pūrṇaḥ śaśī bahula pakṣa gataḥ kṣapā ante bāla ātapena pariṣiktaḥ iva avabhāse 
SA_GK19_asvsau2u-552	saundarananda kāvye “nandadīkṣā” nāma pañcama sarga samāpta /	saundarananda kāvye nandadīkṣā nāma pañcama sarga samāpta 
SA_GK19_asvsau2u-553	ṣaṣṭhaḥ sargaḥ	ṣaṣṭhaḥ sargaḥ 
SA_GK19_asvsau2u-554	bhāryāvilāpa	bhāryā vilāpa 
SA_GK19_asvsau2u-555	tato hṛte bharttari gauraveṇa prītau hṛtāyāmaratau kṛtāyām /	tatas hṛte bharttari gauraveṇa prītau hṛtāyām aratau kṛtāyām 
SA_GK19_asvsau2u-556	tatraiva harmyopari vartamānā na sundarī saiva tadā babhāse // Saund_6.1 //	tatra eva harmya upari vartamānā na sundarī sā eva tadā babhāse 
SA_GK19_asvsau2u-557	sā bharturabhyāgamanapratīkṣā gavākṣamākramya payodharābhyām /	sā bhartuḥ abhyāgamana pratīkṣā gavākṣam ākramya payodharābhyām 
SA_GK19_asvsau2u-558	dvāronmukhī harmyatalāllalambe mukhena tiryaṅnatakuṇḍalena // Saund_6.2 //	dvāra unmukhī harmya talāt lalambe mukhena tiryak nata kuṇḍalena 
SA_GK19_asvsau2u-559	vilambahārā calayoktrakā sā tasmād vimānād vinatā cakāśe /	vilamba hārā cala yoktrakā sā tasmāt vimānāt vinatā cakāśe 
SA_GK19_asvsau2u-560	tapaḥ kṣayādapsarasāṃ vareva cyutaṃ vimānāt priyamīkṣamāṇā // Saund_6.3 //	tapaḥ kṣayāt apsarasām varā iva cyutam vimānāt priyam īkṣamāṇā 
SA_GK19_asvsau2u-561	sā khedasaṃsvinnalalāṭakena niśvāsaniṣpītaviśeṣakeṇa /	sā kheda saṃsvinna lalāṭakena niśvāsa niṣpīta viśeṣakeṇa 
SA_GK19_asvsau2u-562	cintācalākṣeṇa mukhena tasthau bharttāramanyatra viśaṅkamānā // Saund_6.4 //	cintā acala akṣeṇa mukhena tasthau bharttāram anyatra viśaṅkamānā 
SA_GK19_asvsau2u-563	tataścirasthānapariśrameṇa sthitaiva paryaṅkatale papāta /	tatas cira sthāna pariśrameṇa sthitā eva paryaṅka tale papāta 
SA_GK19_asvsau2u-564	tiryakca śiśye pravikīrṇahārā sapādukaikārdhavilambapādā // Saund_6.5 //	tiryak ca śiśye pravikīrṇa hārā sa pādukā eka ardha vilamba pādā 
SA_GK19_asvsau2u-565	athātra kācit pramadā sabāṣpāṃ tāṃ duḥkhitāṃ draṣṭumanīpsamānā /	atha atra kācid pramadā sa bāṣpām tām duḥkhitām draṣṭum an īpsamānā 
SA_GK19_asvsau2u-566	prāsādasopānatalapraṇādaṃ cakāra padbhyāṃ sahasā rudantī // Saund_6.6 //	prāsāda sopāna tala praṇādam cakāra padbhyām sahasā rudantī 
SA_GK19_asvsau2u-567	tasyāśca sopānatalapraṇādaṃ śrutvaiva tūrṇaṃ punarutpapāta /	tasyāḥ ca sopāna tala praṇādam śrutvā eva tūrṇam punar utpapāta 
SA_GK19_asvsau2u-568	prītyāṃ prasaktaiva ca saṃjaharṣa priyopayānaṃ pariśaṅkamānā // Saund_6.7 //	prītyām prasaktā eva ca saṃjaharṣa priya upayānam pariśaṅkamānā 
SA_GK19_asvsau2u-569	sā trāsayantī valabhīpuṭasthān pārāvatān nūpūranisvanena /	sā trāsayantī valabhī puṭa sthān pārāvatān nūpūra nisvanena 
SA_GK19_asvsau2u-570	sopānakukṣiṃ prasasāra harṣād bhraṣṭaṃ dukūlāntamacintayantī // Saund_6.8 //	sopāna kukṣim prasasāra harṣāt bhraṣṭam dukūla antam a cintayantī 
SA_GK19_asvsau2u-571	tāmaṅganāṃ prekṣya ca vipralabdhā niśvasya bhūyaḥ śayanaṃ prapede /	tām aṅganām prekṣya ca vipralabdhā niśvasya bhūyas śayanam prapede 
SA_GK19_asvsau2u-572	vivarṇavaktrā na rarāja cāśu vivarṇacandreva himāgame dyauḥ // Saund_6.9 //	vivarṇa vaktrā na rarāja ca āśu vivarṇa candrā iva hima āgame dyauḥ 
SA_GK19_asvsau2u-573	sā duḥkhitā bhartturadarśanena kāmena kopena ca dahyamānā /	sā duḥkhitā bharttuḥ adarśanena kāmena kopena ca dahyamānā 
SA_GK19_asvsau2u-574	kṛtvā kare vaktramupopaviṣṭā cintānadīṃ śokajalāṃ tatāra // Saund_6.10 //	kṛtvā kare vaktram upopaviṣṭā cintā nadīm śoka jalām tatāra 
SA_GK19_asvsau2u-575	tasyāḥ mukhaṃ padmasapatnabhūtaṃ pāṇau sthitaṃ pallavarāgatāmre /	tasyāḥ mukham padma sapatna bhūtam pāṇau sthitam pallava rāga tāmre 
SA_GK19_asvsau2u-576	chāyāmayasyāmbhasi paṅkajasya babhau nataṃ padmamivopariṣṭāt // Saund_6.11 //	chāyā mayasya ambhasi paṅkajasya babhau natam padmam iva upariṣṭāt 
SA_GK19_asvsau2u-577	sā strīsvabhāvena vicintya tattad dṛṣṭānurāge 'bhimukhe 'pi patyau /	sā strī svabhāvena vicintya tat tat dṛṣṭa anurāge abhimukhe pi patyau 
SA_GK19_asvsau2u-578	dharmāśrite tattvamavindamānā saṃkalpya tattadvilalāpa tattat // Saund_6.12 //	dharma āśrite tattvam avindamānā saṃkalpya tat tat vilalāpa tat tat 
SA_GK19_asvsau2u-579	eṣyāmyanāśyānaviśeṣakāyāṃ tvayīti kṛtvā mayi taṃ pratijñām /	eṣyāmi an āśyāna viśeṣakāyām tvayi iti kṛtvā mayi tam pratijñām 
SA_GK19_asvsau2u-580	kasmānnu hetordayitapratijñaḥ so 'dya priyo me vitathapratijñaḥ // Saund_6.13 //	kasmāt nu hetoḥ dayita pratijñaḥ saḥ dya priyaḥ me vitatha pratijñaḥ 
SA_GK19_asvsau2u-581	āryasya sādhoḥ karuṇātmakasya mannityabhīroratidakṣiṇasya /	āryasya sādhoḥ karuṇā ātmakasya mad nitya bhīroḥ ati dakṣiṇasya 
SA_GK19_asvsau2u-582	kuto vikāro 'yamabhūtapūrvaḥ svenāparāgeṇa mamāpacārāt // Saund_6.14 //	kutas vikāraḥ yam abhūta pūrvaḥ svena aparāgeṇa mama apacārāt 
SA_GK19_asvsau2u-583	ratipriyasya priyavartino me priyasya nūnaṃ hṛdaya viraktam /	rati priyasya priya vartinaḥ me priyasya nūnam hṛdaya viraktam 
SA_GK19_asvsau2u-584	tathāpi rāgo yadi tasya hi syān maccittarakṣī na sa nāgataḥ syāt // Saund_6.15 //	tathā api rāgaḥ yadi tasya hi syāt mad citta rakṣī na sa nā āgataḥ syāt 
SA_GK19_asvsau2u-585	rūpeṇa bhāvena ca madviśiṣṭā priyeṇa dṛṣṭā niyataṃ tato 'nyā /	rūpeṇa bhāvena ca mad viśiṣṭā priyeṇa dṛṣṭā niyatam tatas nyā 
SA_GK19_asvsau2u-586	tathā hi kṛtvā mayi moghasāntvaṃ lagnāṃ satiṃ māmāgamad vihāya // Saund_6.16 //	tathā hi kṛtvā mayi mogha sāntvam lagnām satim mām āgamat vihāya 
SA_GK19_asvsau2u-587	bhaktiṃ sa buddhaṃ prati yāvavocattasya prayātuṃ mayi so 'padeśaḥ /	bhaktim sa buddham prati yā u avocat tasya prayātum mayi saḥ upadeśaḥ 
SA_GK19_asvsau2u-588	munau prasādo yadi tasya hi syānmṛtyorivogrādanṛtād bibhīyāt // Saund_6.17 //	munau prasādaḥ yadi tasya hi syāt mṛtyoḥ iva ugrāt anṛtāt bibhīyāt 
SA_GK19_asvsau2u-589	sevārthamādarśanamanyacitto vibhūṣayantyā mama dhārayitvā /	sevā artham ādarśanam anya cittaḥ vibhūṣayantyāḥ mama dhārayitvā 
SA_GK19_asvsau2u-590	bibharti so 'nyasya janasya taṃ cennamo 'stu tasmai calasauhṛdāya // Saund_6.18 //	bibharti saḥ nyasya janasya tam ced namaḥ stu tasmai cala sauhṛdāya 
SA_GK19_asvsau2u-591	necchanti yāḥ śokamavāptumevaṃ śraddhātumarhanti na tā narāṇām /	na icchanti yāḥ śokam avāptum evam śraddhātum arhanti na tāḥ narāṇām 
SA_GK19_asvsau2u-592	kva cānuvṛttirmayi sāsya pūrvaṃ tyāgaḥ kva cāyaṃ janavat kṣaṇena // Saund_6.19 //	kva ca anuvṛttiḥ mayi sā asya pūrvam tyāgaḥ kva ca ayam jana vat kṣaṇena 
SA_GK19_asvsau2u-593	ityevamādi priyaviprayuktā priye 'nyadāśaṅkya ca sā jagāda /	iti evamādi priya viprayuktā priye ca sā jagāda 
SA_GK19_asvsau2u-594	saṃbhrāntamāruhya ca tadvimānaṃ tāṃ strī sabāṣpā giramityuvāca // Saund_6.20 //	saṃbhrāntam āruhya ca tat vimānam tām strī sa bāṣpā giram iti uvāca 
SA_GK19_asvsau2u-595	yuvāpi tāvat priyadarśano 'pi saubhāgyabhāgyābhijanānvito 'pi /	yuvā api tāvat saubhāgya bhāgya abhijana anvitaḥ pi 
SA_GK19_asvsau2u-596	yastvāṃ priyo nābhyacarat kadācittamanyathā yāsyatikātarāsi // Saund_6.21 //	yaḥ tvām priyaḥ nā abhyacarat kadācid tam anyathā yāsi ati kātarā asi 
SA_GK19_asvsau2u-597	mā svāminaṃ svāmini doṣato gāḥ priyaṃ priyārhaṃ priyakāriṇaṃ tam /	mā svāminam svāmini doṣataḥ gāḥ priyam priya arham priya kāriṇam tam 
SA_GK19_asvsau2u-598	na sa tvadanyāṃ pramadāmavaiti svacakravākyā iva cakravākaḥ // Saund_6.22 //	na sa tvad anyām pramadām avaiti sva cakravākyāḥ iva cakravākaḥ 
SA_GK19_asvsau2u-599	sa tu tvadarthaṃ gṛhavāsamīpsan jijīviṣustvatparitoṣahetoḥ /	sa tu tvad artham gṛha vāsam īpsan jijīviṣuḥ tvad paritoṣa hetoḥ 
SA_GK19_asvsau2u-600	bhrātrā kilāryeṇa tathāgatena pravrājito netrajalārdravaktraḥ // Saund_6.23 //	bhrātrā kila āryeṇa tathāgatena pravrājitaḥ netra jala ārdra vaktraḥ 
SA_GK19_asvsau2u-601	śrutvā tato bhartari tāṃ pravṛttiṃ savepathuḥ sā sahasotpapāt /	śrutvā tatas bhartari tām pravṛttim sa vepathuḥ sā sahasā utpapāt 
SA_GK19_asvsau2u-602	pragṛhya bāhū virurāva coccairhṛdīva digdhābhihata kareṇuḥ // Saund_6.24 //	pragṛhya bāhū virurāva ca uccais hṛdi iva digdha abhihata kareṇuḥ 
SA_GK19_asvsau2u-603	sā rodanāroṣitaraktadṛṣṭiḥ saṃtāpasaṃkṣobhitagātrayaṣṭiḥ /	sā rodana āroṣita rakta dṛṣṭiḥ saṃtāpa saṃkṣobhita gātra yaṣṭiḥ 
SA_GK19_asvsau2u-604	papāta śīrṇākulahārayaṣṭiḥ phalātibhārādiva cūtayaṣṭiḥ // Saund_6.25 //	papāta śīrṇa ākula hāra yaṣṭiḥ phala ati bhārāt iva cūta yaṣṭiḥ 
SA_GK19_asvsau2u-605	sā padmarāgaṃ vasanaṃ vasānā padmānanā padmadalāyatākṣī /	sā padma rāgam vasanam vasānā padma ānanā padma dala āyata akṣī 
SA_GK19_asvsau2u-606	padmā vipadmā patiteva lakṣmīḥ śuśoṣa padmasragivātapena // Saund_6.26 //	padmā vipadmā patitā iva lakṣmīḥ śuśoṣa padma sraj iva ātapena 
SA_GK19_asvsau2u-607	saṃcintya sacintya guṇāṃśca bharturdīrghaṃ niśaśvāsa tatāma caiva /	saṃcintya sa cintya guṇān ca bhartuḥ dīrgham niśaśvāsa tatāma ca eva 
SA_GK19_asvsau2u-608	vibhūṣaṇaśrīnihite prakoṣṭhe tāmre karāgre ca vinirdudhāva // Saund_6.27 //	vibhūṣaṇa śrī nihite prakoṣṭhe tāmre kara agre ca vinirdudhāva 
SA_GK19_asvsau2u-609	na bhūṣaṇārtho mama saṃpratīti sā dikṣu cikṣepa vibhūṣaṇāni /	na bhūṣaṇa arthaḥ mama saṃprati iti sā dikṣu cikṣepa vibhūṣaṇāni 
SA_GK19_asvsau2u-610	nirbhūṣaṇā sā patitā cakāśe viśīrṇapuṣpastabakā lateva // Saund_6.28 //	nirbhūṣaṇā sā patitā cakāśe viśīrṇa puṣpa stabakā latā iva 
SA_GK19_asvsau2u-611	dhṛtaḥ priyeṇāyamabhūnmameti rukmatsaruṃ darpaṇamāliliṅge /	dhṛtaḥ priyeṇa ayam abhūt mama iti rukma tsarum darpaṇam āliliṅge 
SA_GK19_asvsau2u-612	yatnācca vinyastatamālapatrau ruṣṭeva dhṛṣṭaṃ pramamājaṃ gaṇḍau // Saund_6.29 //	yatnāt ca vinyasta tamāla patrau ruṣṭā iva dhṛṣṭam pramamājam gaṇḍau 
SA_GK19_asvsau2u-613	sā cakravākīva bhṛśaṃ cukūja śyenāgrapakṣakṣatacakravākā /	sā cakravākī iva bhṛśam cukūja śyena agra pakṣa kṣata cakravākā 
SA_GK19_asvsau2u-614	vispardhamāneva vimānasaṃsthaiḥ pārāvataiḥ kūjanalolakaṇṭhaiḥ // Saund_6.30 //	vispardhamānā iva vimāna saṃsthaiḥ pārāvataiḥ kūjana lola kaṇṭhaiḥ 
SA_GK19_asvsau2u-615	vicitramṛdvāstaraṇe 'pi suptā vaiḍūryavajrapratimaṇḍite 'pi /	vicitra mṛdu āstaraṇe suptāḥ vaiḍūrya vajra pratimaṇḍite pi 
SA_GK19_asvsau2u-616	rukmāṅgapāde śayane mahārhe na śarma lebhe pariceṣṭamānā // Saund_6.31 //	rukma aṅga pāde śayane mahārhe na śarma lebhe pariceṣṭamānā 
SA_GK19_asvsau2u-617	sandṛśya bhartuśca vibhūṣaṇāni vāsāṃsi vīṇāprabhṛtīṃśca līlāḥ /	sandṛśya bhartuḥ ca vibhūṣaṇāni vāsāṃsi vīṇā prabhṛtīn ca līlāḥ 
SA_GK19_asvsau2u-618	tamo viveśābhinanāda coccaiḥ paṅkāvatīrṇeva ca saṃsasāda // Saund_6.32 //	tamaḥ viveśa abhinanāda ca uccais paṅka avatīrṇā iva ca saṃsasāda 
SA_GK19_asvsau2u-619	sā sundarī śvāsacalodarī hi vajrāgnisaṃbhinnadarīguheva /	sā sundarī śvāsa cala udarī hi vajra agni saṃbhinna darī guhā iva 
SA_GK19_asvsau2u-620	śokāgnināntarhṛdi dahyamānā vibhrāntacitteva tadā babhūva // Saund_6.33 //	śoka agninā antar hṛdi dahyamānā vibhrānta cittā iva tadā babhūva 
SA_GK19_asvsau2u-621	ruroda mamlau virurāva jaglau babhrāma tasthau vilalāpa dadhyau /	ruroda mamlau virurāva jaglau babhrāma tasthau vilalāpa dadhyau 
SA_GK19_asvsau2u-622	cakāra roṣaṃ vicakāra mālyaṃ cakarta vaktraṃ vicakarṣa vastram // Saund_6.34 //	cakāra roṣam vicakāra mālyam cakarta vaktram vicakarṣa vastram 
SA_GK19_asvsau2u-623	tāṃ cārudantīṃ prasabhaṃ rudantīṃ saṃśrutya nāryaḥ paramābhitaptāḥ /	tām cāru dantīm prasabham rudantīm saṃśrutya nāryaḥ parama abhitaptāḥ 
SA_GK19_asvsau2u-624	antargṛhādāruruhurvimānaṃ trāsena kinnarya ivādripṛṣṭham // Saund_6.35 //	antargṛhāt āruruhuḥ vimānam trāsena kinnaryaḥ iva adri pṛṣṭham 
SA_GK19_asvsau2u-625	bāṣpeṇa tāḥ klinnaviṣaṇṇavaktrā varṣeṇa padminya ivārdrapadmāḥ /	bāṣpeṇa tāḥ klinna viṣaṇṇa vaktrāḥ varṣeṇa padminyaḥ iva ārdra padmāḥ 
SA_GK19_asvsau2u-626	sthānānurūpeṇa yathābhimānaṃ nililyire tāmanudahyamānāḥ // Saund_6.36 //	sthāna anurūpeṇa yathā abhimānam nililyire tām anudahyamānāḥ 
SA_GK19_asvsau2u-627	tābhirvṛtā harmyatale 'ṅganābhiścintātanuḥ sā sutanurbabhāse /	tābhiḥ vṛtā harmya tale ṅganābhiḥ cintā tanuḥ sā su tanuḥ babhāse 
SA_GK19_asvsau2u-628	śatahradābhiḥ pariveṣṭiteva śaśāṅkalekhā śaradabhramadhye // Saund_6.37 //	śatahradābhiḥ pariveṣṭitā iva śaśāṅka lekhā śarad abhra madhye 
SA_GK19_asvsau2u-629	yā tatra tāsāṃ vacasopapannā mānyā ca tasyā vayasādhikā ca /	yā tatra tāsām vacasā upapannā mānyā ca tasyāḥ vayasā adhikā ca 
SA_GK19_asvsau2u-630	sā pṛṣṭhatastāṃ tu samāliliṅge pramṛjya cāśrūṇi vacāṃsyuvāca // Saund_6.38 //	sā pṛṣṭhatas tām tu samāliliṅge pramṛjya ca aśrūṇi vacāṃsi uvāca 
SA_GK19_asvsau2u-631	rājarṣivadhvāstava nānurūpo dharmāśrite bhartari jātu śokaḥ /	rājarṣi vadhvāḥ tava na anurūpaḥ dharma āśrite bhartari jātu śokaḥ 
SA_GK19_asvsau2u-632	ikṣvākuvaṃśe hyabhikāṅkṣitāni dāyādyabhūtāni tapovanāni // Saund_6.39 //	ikṣvāku vaṃśe hi abhikāṅkṣitāni dāyādya bhūtāni tapovanāni 
SA_GK19_asvsau2u-633	prāyeṇa mokṣāya viniḥsṛtānāṃ śākyarṣabhāṇāṃ viditāḥ striyaste /	prāyeṇa mokṣāya viniḥsṛtānām śākya ṛṣabhāṇām viditāḥ striyaḥ te 
SA_GK19_asvsau2u-634	tapovanānīva gṛhāṇi yāsāṃ sādhvīvrataṃ kāmavadāśritānām // Saund_6.40 //	tapovanāni iva gṛhāṇi yāsām sādhvī vratam kāmavat āśritānām 
SA_GK19_asvsau2u-635	yadyanyayā rūpaguṇādhikatvād bharttā hṛtaste kuru bāṣpamokṣam /	yadi anyayā rūpa guṇa adhika tvāt bharttā hṛtaḥ te kuru bāṣpa mokṣam 
SA_GK19_asvsau2u-636	manasvinī rūpavatī guṇāḍhyā hṛdi kṣate kātra hi nāśru muñcet // Saund_6.41 //	manasvinī rūpavatī guṇa āḍhyā hṛdi kṣate kā atra hi na aśru muñcet 
SA_GK19_asvsau2u-637	athāpi kiṃcid vyasanaṃ prapanno mā caiva tad bhūt sadṛśo 'tra bāṣpaḥ /	athā api kiṃcid vyasanam prapannaḥ mā ca eva tat bhūt bāṣpaḥ 
SA_GK19_asvsau2u-638	ato viśiṣṭaṃ na hi duḥkhamasti kulodgatāyāḥ patidevatāyāḥ // Saund_6.42 //	atas viśiṣṭam na hi duḥkham asti kula udgatāyāḥ pati devatāyāḥ 
SA_GK19_asvsau2u-639	atha tvidānīṃ laḍitaḥ sukhena svasthaḥ phalastho vyasanānyadṛṣṭvā /	atha tu idānīm laḍitaḥ sukhena svasthaḥ phala sthaḥ vyasanāni a dṛṣṭvā 
SA_GK19_asvsau2u-640	vītaspṛho dharmamanuprapannaḥ kiṃ viklavā rodiṣi harṣakāle // Saund_6.43 //	vīta spṛhaḥ dharmam anuprapannaḥ kim viklavā rodiṣi harṣa kāle 
SA_GK19_asvsau2u-641	ityevamuktāpi bahuprakāraṃ snehāttayā naiva dhṛtiṃ cakāra /	iti evam uktā api bahu prakāram snehāt tayā nā eva dhṛtim cakāra 
SA_GK19_asvsau2u-642	athāparā tāṃ manaso 'nukūlaṃ kālopapannaṃ praṇayāduvāca // Saund_6.44 //	atha aparā tām manasaḥ nukūlam kāla upapannam praṇayāt uvāca 
SA_GK19_asvsau2u-643	bravīmi satyaṃ suviniścitaṃ me prāptaṃ priyaṃ drakṣyasi śīghrameva /	bravīmi satyam su viniścitam me prāptam priyam drakṣyasi śīghram eva 
SA_GK19_asvsau2u-644	tvayā vinā sthāsyati tatra nāsau sattvāśrayaścetanayeva hīnaḥ // Saund_6.45 //	tvayā vinā sthāsyati tatra nā asau sattva āśrayaḥ cetanayā iva hīnaḥ 
SA_GK19_asvsau2u-645	aṅke 'pi lakṣmyā na sa nirvṛtaḥ syāt tvaṃ tasya pārśve yadi tatra na syāḥ /	aṅke lakṣmyāḥ na sa nirvṛtaḥ syāt tvam tasya pārśve yadi tatra na syāḥ 
SA_GK19_asvsau2u-646	āpatsu kṛcchrāsvapi cāgatāsu tvāṃ paśyatastasya bhavenna duḥkham // Saund_6.46 //	āpatsu kṛcchrāsu api ca āgatāsu tvām paśyataḥ tasya bhavet na duḥkham 
SA_GK19_asvsau2u-647	tvaṃ nirvṛtiṃ gaccha niyaccha bāṣpaṃ taptāśrumokṣāt parirakṣa cakṣuḥ /	tvam nirvṛtim gaccha niyaccha bāṣpam tapta aśru mokṣāt parirakṣa cakṣuḥ 
SA_GK19_asvsau2u-648	yastasya bhāvastvayi yaśca rāgo na raṃsyate tvadvirahāt sa dharme // Saund_6.47 //	yaḥ tasya bhāvaḥ tvayi yaḥ ca rāgaḥ na raṃsyate tvad virahāt sa dharme 
SA_GK19_asvsau2u-649	syādatra nāsau kulasattvayogāt kāṣāyamādāya vihāsyatīti /	syāt atra na asau kula sattva yogāt kāṣāyam ādāya vihāsyati iti 
SA_GK19_asvsau2u-650	anātmanādāya gṛhonmukhasya punarvimoktuṃ ka ivāsti doṣaḥ // Saund_6.48 //	anātmanā ādāya gṛha unmukhasya punar vimoktum kaḥ iva asti doṣaḥ 
SA_GK19_asvsau2u-651	iti yuvatijanena sāntvyamānā hṛtahṛdayā ramaṇena sundarī sā /	iti yuvati janena sāntvyamānā hṛta hṛdayā ramaṇena sundarī sā 
SA_GK19_asvsau2u-652	dramiḍamabhimukhī pureva rambhā kṣitimagamat parivāritāpsarobhiḥ // Saund_6.49 //	dramiḍam abhimukhī purā iva rambhā kṣitim agamat parivāritā apsarobhiḥ 
SA_GK19_asvsau2u-653	saundarananda mahākāvye “bhāryāvilāpa” nāma ṣaṣṭha sarga samāpta /	saundarananda mahākāvye bhāryāvilāpa nāma ṣaṣṭha sarga samāpta 
SA_GK19_asvsau2u-654	saptamaḥ sargaḥ	saptamaḥ sargaḥ 
SA_GK19_asvsau2u-655	nandavilāpa	    
SA_GK19_asvsau2u-656	liṅgaṃ tataḥ śāstṛvidhipradiṣṭaṃ gātreṇa bibhranna tu cetasā tat /	liṅgam tatas śāstṛ vidhi pradiṣṭam gātreṇa bibhran na tu cetasā tat 
SA_GK19_asvsau2u-657	bhāryāgataireva manovitarkairjehrīyamāṇo na nananda nandaḥ // Saund_7.1 //	bhāryā gataiḥ eva manaḥ vitarkaiḥ jehrīyamāṇaḥ na nananda nandaḥ 
SA_GK19_asvsau2u-658	sa puṣpamāsasya ca puṣpalakṣmyā sarvābhisāreṇa ca puṣpaketoḥ /	sa puṣpamāsasya ca puṣpa lakṣmyā sarvābhisāreṇa ca puṣpaketoḥ 
SA_GK19_asvsau2u-659	yānīyabhāvena ca yauvanasya vihārasaṃstho na śamaṃ jagāma // Saund_7.2 //	yānīya bhāvena ca yauvanasya vihāra saṃsthaḥ na śamam jagāma 
SA_GK19_asvsau2u-660	sthitaḥ saḥ dīnaḥ sahakāravīthyāmālīnasaṃmūrcchitaṣaṭpadāyām /	sthitaḥ saḥ dīnaḥ sahakāra vīthyām ālīna saṃmūrcchita ṣaṭpadāyām 
SA_GK19_asvsau2u-661	bhṛśaṃ jajṛmbhe yugadīrghabāhurdhyātvā priyāṃ cāpamivācakarṣa // Saund_7.3 //	bhṛśam jajṛmbhe yuga dīrgha bāhuḥ dhyātvā priyām cāpam iva ācakarṣa 
SA_GK19_asvsau2u-662	sa pītakakṣodamiva pratīcchan cūtadrumebhyastanupuṣpavarṣam /	sa pītaka kṣodam iva pratīcchan cūta drumebhyaḥ tanu puṣpa varṣam 
SA_GK19_asvsau2u-663	dīrghaṃ niśaśvāsa vicintya bhāryāṃ navagraho nāga ivāvaruddhaḥ // Saund_7.4 //	dīrgham niśaśvāsa vicintya bhāryām nava grahaḥ nāgaḥ iva avaruddhaḥ 
SA_GK19_asvsau2u-664	śokasya hartā śaraṇāgatānāṃ śokasya karttā pratigarvitānām /	śokasya hartā śaraṇa āgatānām śokasya karttā pratigarvitānām 
SA_GK19_asvsau2u-665	aśokamālambya sa jātaśokaḥ priyāṃ priyāśokakavanāṃ śuśoca // Saund_7.5 //	aśokam ālambya sa jāta śokaḥ priyām priya aśoka kavanām śuśoca 
SA_GK19_asvsau2u-666	priyāṃ priyāyāḥ pratanuṃ priyaṅguṃ niśāmya bhītāmiva niṣpatantīm /	priyām priyāyāḥ pratanum priyaṅgum niśāmya bhītām iva niṣpatantīm 
SA_GK19_asvsau2u-667	sasmāra tāmaśrumukhīṃ sabāṣpaḥ priyāṃ priyaṅguprasavāvadātām // Saund_7.6 //	sasmāra tām aśru mukhīm sa bāṣpaḥ priyām priyaṅgu prasava avadātām 
SA_GK19_asvsau2u-668	puṣpāvanaddhe tilakadrumasya dṛṣṭvānyapuṣṭāṃ śikhare niviṣṭām /	puṣpa avanaddhe tilaka drumasya dṛṣṭvā anya puṣṭām śikhare niviṣṭām 
SA_GK19_asvsau2u-669	saṃkalpayāmāsa śikhāṃ priyāyāḥ śuklāṃśuke 'ṭṭālapāśritāyāḥ // Saund_7.7 //	saṃkalpayāmāsa śikhām priyāyāḥ śukla aṃśuke ṭṭālapa āśritāyāḥ 
SA_GK19_asvsau2u-670	latāṃ praphullāmatimuktakasya cūtasya pārśve parirabhya jātām /	latām praphullām atimuktakasya cūtasya pārśve parirabhya jātām 
SA_GK19_asvsau2u-671	niśāmya cintāmagamattadaivaṃ śliṣṭā bhavenmāmapi sundarīti // Saund_7.8 //	niśāmya cintām agamat tadā evam śliṣṭā bhavet mām api sundarī iti 
SA_GK19_asvsau2u-672	puṣpotkarālā api nāgavṛkṣā dāntaiḥ samudgairiva hemagarbhaiḥ /	puṣpa utkarālāḥ api nāgavṛkṣāḥ dāntaiḥ samudgaiḥ iva hema garbhaiḥ 
SA_GK19_asvsau2u-673	kāntāravṛkṣā iva duḥkhitasya na cakṣurācikṣipurasya tatra // Saund_7.9 //	kāntāra vṛkṣāḥ iva duḥkhitasya na cakṣuḥ ācikṣipuḥ asya tatra 
SA_GK19_asvsau2u-674	gandhaṃ vamanto 'pi ca gandhaparṇā gandharvaveśyā iva gandhapūrṇāḥ /	gandham vamantaḥ pi ca gandha parṇāḥ gandharva veśyāḥ iva gandha pūrṇāḥ 
SA_GK19_asvsau2u-675	tasyānyacittasya śugātmakasya ghrāṇaṃ na janhurhṛdayaṃ pratepuḥ // Saund_7.10 //	tasya anya cittasya śuc ātmakasya ghrāṇam na janhuḥ hṛdayam pratepuḥ 
SA_GK19_asvsau2u-676	saṃraktakaṇṭhaiśca vinīlakaṇṭhaistuṣṭaiḥ prahṛṣṭairapi cānyapuṣṭaiḥ /	saṃrakta kaṇṭhaiḥ ca vinīla kaṇṭhaiḥ tuṣṭaiḥ prahṛṣṭaiḥ api ca anyapuṣṭaiḥ 
SA_GK19_asvsau2u-677	lelihyamānaiśca madhu dvirephaiḥ svanadvanaṃ tasya mano nunoda // Saund_7.11 //	lelihyamānaiḥ ca madhu dvirephaiḥ svanat vanam tasya manaḥ nunoda 
SA_GK19_asvsau2u-678	sa tatra bhāryāraṇisaṃbhavena vitarkadhūmena tamaḥśikhena /	sa tatra bhāryā araṇi saṃbhavena vitarka dhūmena tamaḥ śikhena 
SA_GK19_asvsau2u-679	kāmāgnināntarhṛdi dahyamāno vihāya dhairyaṃ vilalāpa tattat // Saund_7.12 //	kāma agninā antar hṛdi dahyamānaḥ vihāya dhairyam vilalāpa tat tat 
SA_GK19_asvsau2u-680	adyāvagacchāmi suduṣkaraṃ te cakruḥ kariṣyanti ca kurvate ca /	adya avagacchāmi su duṣkaram te cakruḥ kariṣyanti ca kurvate ca 
SA_GK19_asvsau2u-681	tyaktvā priyāmaśrumukhīṃ tapo ye cerūścariṣyanti caranti caiva // Saund_7.13 //	tyaktvā priyām aśru mukhīm tapaḥ ye cerūḥ cariṣyanti caranti ca eva 
SA_GK19_asvsau2u-682	tāvad dṛḍhaṃ bandhanamasti loke na dāravaṃ tāntavamāyasaṃ vā /	tāvat dṛḍham bandhanam asti loke na dāravam tāntavam āyasam vā 
SA_GK19_asvsau2u-683	yāvad dṛḍhaṃ bandhanametadeva mukhaṃ calākṣaṃ lalitaṃ ca vākyam // Saund_7.14 //	yāvat dṛḍham bandhanam etat eva mukham cala akṣam lalitam ca vākyam 
SA_GK19_asvsau2u-684	chittvā ca bhittvā ca hi yānti tāni svapauruṣāccaiva suhṛdbalācca /	chittvā ca bhittvā ca hi yānti tāni sva pauruṣāt ca eva suhṛd balāt ca 
SA_GK19_asvsau2u-685	jñānācca raukṣyācca vinā vimoktuṃ na śakyate snehamayastu pāśaḥ // Saund_7.15 //	jñānāt ca raukṣyāt ca vinā vimoktum na śakyate sneha mayaḥ tu pāśaḥ 
SA_GK19_asvsau2u-686	jñānaṃ na me tacca śamāya yat syānna na cāsti raukṣyaṃ karuṇātmako 'smi /	jñānam na me tat ca śamāya yat syāt na na ca asti raukṣyam smi 
SA_GK19_asvsau2u-687	kāmātmakaścāsmi guruśca buddhaḥ sthito 'ntare cakragaterivāsmi // Saund_7.16 //	kāma ātmakaḥ ca asmi guruḥ ca buddhaḥ sthitaḥ ntare cakra gateḥ iva asmi 
SA_GK19_asvsau2u-688	ahaṃ gṛhītvāpi hi bhikṣuliṅgaṃ bhrātṝṣiṇā dviguruṇānuśiṣṭaḥ /	aham gṛhītvā api hi bhikṣu liṅgam bhrātṛ ṛṣiṇā dvi guruṇā anuśiṣṭaḥ 
SA_GK19_asvsau2u-689	sarvāsvavasthāsu labhe na śāntiṃ priyāviyogādiva cakravākaḥ // Saund_7.17 //	sarvāsu avasthāsu labhe na śāntim priyā viyogāt iva cakravākaḥ 
SA_GK19_asvsau2u-690	adyāpi tanme hṛdi vartate ca yaddarpaṇe vyākulite mayā sā /	adyā api tat me hṛdi vartate ca yat darpaṇe vyākulite mayā sā 
SA_GK19_asvsau2u-691	kṛtānutakrodhakamabravīnmāṃ kathaṃkṛto 'sīti śaṭhaṃ hasantī // Saund_7.18 //	kṛta anuta krodhakam abravīt mām kathaṃkṛtaḥ sīti śaṭham hasantī 
SA_GK19_asvsau2u-692	yathaiṣyanāśyānaviśeṣakāyāṃ mayīti yanmāmavadacca sāśru /	yathā eṣi an āśyāna viśeṣakāyām mayi iti yat mām avadat ca sa aśru 
SA_GK19_asvsau2u-693	pāriplavākṣeṇa mukhena bālā tanme vaco 'dyāpi mano ruṇaddhi // Saund_7.19 //	pāriplava akṣeṇa mukhena bālā tat me vacaḥ dyā api manaḥ ruṇaddhi 
SA_GK19_asvsau2u-694	buddhvāsanaṃ parvatanirjharasthaḥ svastho yathā dhyāyati bhikṣureṣaḥ /	buddhvā āsanam parvata nirjhara sthaḥ svasthaḥ yathā dhyāyati bhikṣuḥ eṣaḥ 
SA_GK19_asvsau2u-695	saktaḥ kvacinnāhamivaiṣa nūnaṃ śāntastathā tṛpta ivopaviṣṭaḥ // Saund_7.20 //	saktaḥ kvacid na aham iva eṣa nūnam śāntaḥ tathā tṛptaḥ iva upaviṣṭaḥ 
SA_GK19_asvsau2u-696	puṃskokilānāmavicintya ghoṣaṃ vasantalakṣmyāmavicārya cakṣuḥ /	puṃskokilānām a vicintya ghoṣam vasanta lakṣmyām a vicārya cakṣuḥ 
SA_GK19_asvsau2u-697	śāstraṃ yathābhyasyati caiṣa yuktaḥ śaṅke priyākarṣati nāsya cetaḥ // Saund_7.21 //	śāstram yathā abhyasyati ca eṣa yuktaḥ śaṅke priyā ākarṣati nā asya cetaḥ 
SA_GK19_asvsau2u-698	asmai namo 'stu sthiraniścayāya nivṛttakautūhalavismayāya /	asmai namaḥ stu sthira niścayāya nivṛtta kautūhala vismayāya 
SA_GK19_asvsau2u-699	śāntātmane 'ntargatamānāsāya caṅkramyamāṇāya nirutsukāya // Saund_7.22 //	śānta ātmane ntargata māna āsāya caṅkramyamāṇāya nirutsukāya 
SA_GK19_asvsau2u-700	nirīkṣamāṇasya jalaṃ sapadmaṃ vanaṃ ca phullaṃ parapuṣṭajuṣṭam /	nirīkṣamāṇasya jalam sa padmam vanam ca phullam parapuṣṭa juṣṭam 
SA_GK19_asvsau2u-701	kasyāsti dhairyaṃ navayauvanasya māse madhau dharmasapatnabhūte // Saund_7.23 //	kasya asti dhairyam nava yauvanasya māse madhau dharma sapatna bhūte 
SA_GK19_asvsau2u-702	bhāvena garveṇa gatena lakṣmyā smitena kopena madena vāgbhiḥ /	bhāvena garveṇa gatena lakṣmyā smitena kopena madena vāgbhiḥ 
SA_GK19_asvsau2u-703	jahruḥ striyo devanṛparṣisaṃghān kasmāddhi nāsmadvidhamākṣipeyuḥ // Saund_7.24 //	jahruḥ striyaḥ deva nṛpa ṛṣi saṃghān kasmāt hi nā asmadvidham ākṣipeyuḥ 
SA_GK19_asvsau2u-704	kāmābhibhūto hi hiraṇyaretāḥ svāhāṃ siṣeve madhavānahalyām /	kāma abhibhūtaḥ hi hiraṇyaretāḥ svāhām siṣeve madhavān ahalyām 
SA_GK19_asvsau2u-705	sattvena sargeṇa ca tena hīnaḥ strinirjitaḥ kiṃ bata mānuṣo 'ham // Saund_7.25 //	sattvena sargeṇa ca tena hīnaḥ stri nirjitaḥ kim bata mānuṣaḥ ham 
SA_GK19_asvsau2u-706	sūryaḥ saraṇyūṃ prati jātarāgastatprītaye taṣṭa iti śrutaṃ naḥ /	sūryaḥ saraṇyūm prati jāta rāgaḥ tad prītaye taṣṭaḥ iti śrutam naḥ 
SA_GK19_asvsau2u-707	ratamaśvabhūto 'śvavadhūṃ sametya yato 'śvinau tau janayāṃbabhūva // Saund_7.26 //	śva vadhūm sametya yatas śvinau tau janayāṃbabhūva 
SA_GK19_asvsau2u-708	strīkāraṇaṃ vairaviśaktabuddhyorvaivasvatāgnyoścalitātmadhṛtyoḥ /	strī kāraṇam vaira viśakta buddhyoḥ vaivasvata agnyoḥ calita ātma dhṛtyoḥ 
SA_GK19_asvsau2u-709	bahūni varṣāṇi babhūva yuddhaṃ kaḥ strīnimittaṃ na caledihānyaḥ // Saund_7.27 //	bahūni varṣāṇi babhūva yuddham kaḥ strī nimittam na calet iha anyaḥ 
SA_GK19_asvsau2u-710	bheje śvapākīṃ munirakṣamālāṃ kāmādvasiṣṭhaśca sa sadvariṣṭhaḥ /	bheje śvapākīm muniḥ akṣamālām kāmāt vasiṣṭhaḥ ca sa sat variṣṭhaḥ 
SA_GK19_asvsau2u-711	yasyāṃ vivaśvāniva bhūjalādaḥ sutaḥ prasūto 'sya kapiñjalādaḥ // Saund_7.28 //	yasyām vivaśvān iva bhū jala ādaḥ sutaḥ prasūtaḥ u sya kapiñjala ādaḥ 
SA_GK19_asvsau2u-712	parāśaraḥ śāpaśarastatharṣiḥ kālīṃ siṣeve jhaṣagarbhayonim /	parāśaraḥ śāpa śaraḥ tathā ṛṣiḥ kālīm siṣeve jhaṣa garbha yonim 
SA_GK19_asvsau2u-713	suto 'sya yasyāṃ suṣuve mahātmā dvaipāyano vedavibhāgakarttā // Saund_7.29 //	sutaḥ sya yasyām suṣuve mahātmā dvaipāyanaḥ veda vibhāga karttā 
SA_GK19_asvsau2u-714	dvaipāyano dharmaparāyaṇaśca reme samaṃ kāśiṣu veśyavadhvā /	dvaipāyanaḥ dharma parāyaṇaḥ ca reme samam kāśiṣu veśya vadhvā 
SA_GK19_asvsau2u-715	yayā hato 'bhūccalanūpureṇa pādena vidyullatayeva meghaḥ // Saund_7.30 //	yayā hataḥ bhūt cala nūpureṇa pādena vidyut latayā iva meghaḥ 
SA_GK19_asvsau2u-716	tathāṅgirā rāgaparītacetāḥ sarasvatīṃ brahmasutaḥ siṣeve /	tathā aṅgirāḥ rāga parīta cetāḥ sarasvatīm brahma sutaḥ siṣeve 
SA_GK19_asvsau2u-717	sārasvato yatra suto 'sya jajñe naṣṭasya vedasya punaḥpravaktā // Saund_7.31 //	sārasvataḥ yatra sutaḥ sya jajñe naṣṭasya vedasya punar pravaktā 
SA_GK19_asvsau2u-718	tathā nṛparṣerdilīpasya yajñe svargastriyāṃ kāśyapa āgatāsthaḥ /	tathā nṛpa ṛṣeḥ dilīpasya yajñe svargastriyām kāśyapaḥ āgata āsthaḥ 
SA_GK19_asvsau2u-719	sruvaṃ gṛhītvā sravadātmatejaścikṣepa vahrāvasito yato 'bhūt // Saund_7.32 //	sruvam gṛhītvā sravat ātma tejaḥ cikṣepa vahrāvasitaḥ yatas bhūt 
SA_GK19_asvsau2u-720	tathāṅgado 'ntaṃ tapaso 'pi gatvā kāmābhibhūto yamunāmagacchat /	tathā aṅgadaḥ gatvā kāma abhibhūtaḥ yamunām agacchat 
SA_GK19_asvsau2u-721	dhīmattaraṃ yatra rathītaraṃ sa sāraṅgajuṣṭaṃ janayāmbabhūva // Saund_7.33 //	dhīmattaram yatra rathītaram sa sāraṅga juṣṭam janayāmbabhūva 
SA_GK19_asvsau2u-722	niśāmya śāntāṃ naradevakanyāṃ vane 'pi śānte 'pi ca vartamānaḥ /	niśāmya śāntām naradeva kanyām vane śānte ca vartamānaḥ 
SA_GK19_asvsau2u-723	cacāla dhairyānmuniṛṣyaśrṛṅgaḥ śailo mahīkampa ivoccaśrṛṅgaḥ // Saund_7.34 //	cacāla dhairyāt muni ṛṣya śrṛṅgaḥ śailaḥ mahīkampe iva ucca śrṛṅgaḥ 
SA_GK19_asvsau2u-724	brahmarṣibhāvārthamapāsya rājyaṃ bheje vanaṃ yo viṣayeṣvanāsthaḥ /	brahmarṣi bhāva artham apāsya rājyam bheje vanam yaḥ viṣayeṣu an āsthaḥ 
SA_GK19_asvsau2u-725	sa gādhijaścāpahṛto ghṛtācyā samā daśaikaṃ divasaṃ viveda // Saund_7.35 //	sa gādhijaḥ ca apahṛtaḥ ghṛtācyā samāḥ daśa ekam divasam viveda 
SA_GK19_asvsau2u-726	tathaiva kandarpaśarābhimṛṣṭo rambhāṃ prati sthūlaśirā mumūrccha /	tathā eva kandarpa śara abhimṛṣṭaḥ rambhām prati sthūlaśirāḥ mumūrccha 
SA_GK19_asvsau2u-727	yaḥ kāmaroṣātmatayānapekṣaḥ śaśāpa tāmapratigṛhyamāṇaḥ // Saund_7.36 //	yaḥ kāma roṣa ātma tayā anapekṣaḥ śaśāpa tām a pratigṛhyamāṇaḥ 
SA_GK19_asvsau2u-728	pramadvarāyāṃ ca ruruḥ priyāyāṃ bhujaṅgamenāpahṛtendriyāyām /	pramadvarāyām ca ruruḥ priyāyām bhujaṅgamena apahṛta indriyāyām 
SA_GK19_asvsau2u-729	saṃdṛśya saṃdṛśya jaghāna sarpān priyaṃ na roṣeṇa tapo rarakṣa // Saund_7.37 //	saṃdṛśya saṃdṛśya jaghāna sarpān priyam na roṣeṇa tapaḥ rarakṣa 
SA_GK19_asvsau2u-730	naptā śaśāṅkasya yaśoguṇāṅko budhasya sūnurvibudhaprabhāvaḥ /	naptā śaśāṅkasya yaśaḥ guṇa aṅkaḥ budhasya sūnuḥ vibudha prabhāvaḥ 
SA_GK19_asvsau2u-731	tathorvaśīmapsarasaṃ vicintya rājarṣirunmādamagacchadaiḍaḥ // Saund_7.38 //	tathā urvaśīm apsarasam vicintya rājarṣiḥ unmādam agacchat aiḍaḥ 
SA_GK19_asvsau2u-732	rakto girermūrdhani menakāyāṃ kāmātmakatvācca sa tālajaṅghaḥ /	raktaḥ gireḥ mūrdhani menakāyām kāma ātmaka tvāt ca sa tālajaṅghaḥ 
SA_GK19_asvsau2u-733	pādena viśvāvasunā saroṣaṃ vajreṇa hintāla ivābhijaghne // Saund_7.39 //	pādena viśvāvasunā sa roṣam vajreṇa hintālaḥ iva abhijaghne 
SA_GK19_asvsau2u-734	nāśaṃ gatāyāṃ paramāṅganāyāṃ gaṃgājale 'naṅgaparītacetāḥ /	nāśam gatāyām parama aṅganāyām gaṃgā jale naṅga parīta cetāḥ 
SA_GK19_asvsau2u-735	janhuśca gaṅgāṃ nṛpatirbhujābhyāṃ rurodha maināka ivācalendraḥ // Saund_7.40 //	janhuḥ ca gaṅgām nṛpatiḥ bhujābhyām rurodha mainākaḥ iva acala indraḥ 
SA_GK19_asvsau2u-736	nṛpaśca gaṅgāvirahājjughūrṇa gaṅgāmbhasā sāla ivāttamūlaḥ /	nṛpaḥ ca gaṅgā virahāt jughūrṇa gaṅgā ambhasā sālaḥ iva ātta mūlaḥ 
SA_GK19_asvsau2u-737	kulapradīpaḥ pratipasya sūnuḥ śrīmattanuḥ śantanurasvatantraḥ // Saund_7.41 //	             
SA_GK19_asvsau2u-738	hṛtāṃ ca saunandakinānu 'śocan prāptāmivorvīṃ striyamurvaśīṃ tām /	hṛtām ca saunandakinā anu śocan prāptām iva urvīm striyam urvaśīm tām 
SA_GK19_asvsau2u-739	sadvṛttavarmā kila somavarmā babhrāma citodbhavabhinnavarmā // Saund_7.42 //	sat vṛtta varmā kila somavarmā babhrāma citā udbhava bhinna varmā 
SA_GK19_asvsau2u-740	bhāryāṃ mṛtāṃ cānumamāra rājā bhīmaprabhāvo bhuvi bhīmakaḥ saḥ /	bhāryām mṛtām ca anumamāra rājā bhīma prabhāvaḥ bhuvi bhīmakaḥ saḥ 
SA_GK19_asvsau2u-741	balena senāka iti prakāśaḥ senāpatirdeva ivāttasenaḥ // Saund_7.43 //	balena senākaḥ iti prakāśaḥ senāpatiḥ devaḥ iva ātta senaḥ 
SA_GK19_asvsau2u-742	svargaṃ gate bhartari śantanau ca kālīṃ jihīrṣan janamejayaḥ saḥ /	svargam gate bhartari śantanau ca kālīm jihīrṣan janamejayaḥ saḥ 
SA_GK19_asvsau2u-743	avāpa bhīṣmāt samavetya mṛtyuṃ na tadgataṃ manmathamutsasarja // Saund_7.44 //	avāpa bhīṣmāt samavetya mṛtyum na tad gatam manmatham utsasarja 
SA_GK19_asvsau2u-744	śaptaśca pāṇḍurmadanena nūnaṃ strīsaṃgame mṛtyumavāpsyasīti /	śaptaḥ ca pāṇḍuḥ madanena nūnam strī saṃgame mṛtyum avāpsyasi iti 
SA_GK19_asvsau2u-745	jagāma mādrīṃ na maharṣiśāpādasevyasevī vimamarśa mṛtyum // Saund_7.45 //	jagāma mādrīm na mahā ṛṣi śāpāt asevya sevī vimamarśa mṛtyum 
SA_GK19_asvsau2u-746	evaṃvidhā devanṛparṣisaṅghāḥ strīṇāṃ vaśaṃ kāmavaśena jagmuḥ /	evaṃvidhāḥ deva nṛpa ṛṣi saṅghāḥ strīṇām vaśam kāma vaśena jagmuḥ 
SA_GK19_asvsau2u-747	dhiyā ca sāreṇa ca durbalaḥ san priyāmapaśyan kimu viklavo 'ham // Saund_7.46 //	dhiyā ca sāreṇa ca durbalaḥ san priyām apaśyan kimu viklavaḥ ham 
SA_GK19_asvsau2u-748	yāsyāmi tasmād gṛhameva bhūyaḥ kāmaṃ kariṣye vidhivat sakāmam /	yāsyāmi tasmāt gṛham eva bhūyas kāmam kariṣye vidhivat sa kāmam 
SA_GK19_asvsau2u-749	na hyanyacittasya calendriyasya liṅgaṃ kṣamaṃ dharmapathāccyutasya // Saund_7.47 //	na hi anya cittasya cala indriyasya liṅgam kṣamam dharma pathāt cyutasya 
SA_GK19_asvsau2u-750	pāṇau kapālamavadhārya vidhāya mauṇḍyaṃ mānaṃ nidhāya vikṛtaṃ paridhāya vāsaḥ /	pāṇau kapālam avadhārya vidhāya mauṇḍyam mānam nidhāya vikṛtam paridhāya vāsaḥ 
SA_GK19_asvsau2u-751	yasyoddhavo na dhṛtirasti na śāntirasti citrapradīpa iva so 'sti ca nāsti caiva // Saund_7.48 //	yasya uddhavaḥ na dhṛtiḥ asti na śāntiḥ asti citra pradīpaḥ iva saḥ sti ca nā asti ca eva 
SA_GK19_asvsau2u-752	yo niḥsṛtaśca na ca niḥsṛtakāmarāgaḥ kāṣāyamudvahati yo na ca niṣkaṣāyaḥ /	yaḥ niḥsṛtaḥ ca na ca niḥsṛta kāma rāgaḥ kāṣāyam udvahati yaḥ na ca niṣkaṣāyaḥ 
SA_GK19_asvsau2u-753	pātraṃ bibharti ca guṇairna ca pātrabhūto liṅgaṃ vahannapi sa naiva gṛhī na bhikṣuḥ // Saund_7.49 //	pātram bibharti ca guṇaiḥ na ca pātra bhūtaḥ liṅgam vahan api sa nā eva gṛhī na bhikṣuḥ 
SA_GK19_asvsau2u-754	na nyāyyamanvayavataḥ parigṛhya liṅgaṃ bhūyo vimoktumiti yo 'pi hi me vicāraḥ /	na nyāyyam anvayavataḥ parigṛhya liṅgam bhūyas vimoktum iti hi me vicāraḥ 
SA_GK19_asvsau2u-755	so 'pi praṇaśyati vicintya nṛpapravīrāstānye tapovanamapāsya gṛhāṇyatīyuḥ // Saund_7.50 //	praṇaśyati vicintya nṛpa pravīrāḥ tān ye tapovanam apāsya gṛhāṇi atīyuḥ 
SA_GK19_asvsau2u-756	śālbādhipo hi sasuto 'pi tathāmbarīṣo rāmo 'ndha eva sa ca sāṃskṛtirantidevaḥ /	śālba adhipaḥ hi tathā ambarīṣaḥ rāmaḥ eva sa ca sāṃskṛtiḥ antidevaḥ 
SA_GK19_asvsau2u-757	cīrāṇyapāsya dadhire punaraṃśukāni chittvā jaṭāśca kuṭilā mukuṭāni babhruḥ // Saund_7.51 //	cīrāṇi apāsya dadhire punar aṃśukāni chittvā jaṭāḥ ca kuṭilāḥ mukuṭāni babhruḥ 
SA_GK19_asvsau2u-758	tasmād bhikṣārthaṃ mama gururito yāvadeva prayātas	tasmāt bhikṣā artham mama guruḥ itas yāvat eva prayātaḥ 
SA_GK19_asvsau2u-759	tyaktvā kāṣāyaṃ ṛhamahamitastāvadeva prayāsye /	tyaktvā kāṣāyam ṛham aham itas tāvat eva prayāsye 
SA_GK19_asvsau2u-760	pūjyaṃ liṅgaṃ hi skhalitamanaso bibhrataḥ kliṣṭabuddher	pūjyam liṅgam hi skhalita manasaḥ bibhrataḥ kliṣṭa buddheḥ 
SA_GK19_asvsau2u-761	nāmutrārthaḥ syādupahatamaternāpyayaṃ jīvalokaḥ // Saund_7.52 //	na amutrārthaḥ syāt upahata mateḥ na api ayam jīva lokaḥ 
SA_GK19_asvsau2u-762	saundarananda mahākāvye “nandavilāpa” nāma saptama sarga samāpta /	saundarananda mahākāvye nandavilāpa nāma saptama sarga samāpta 
SA_GK19_asvsau2u-763	aṣṭamaḥ sargaḥ	aṣṭamaḥ sargaḥ 
SA_GK19_asvsau2u-764	strīvighna	strī vighna 
SA_GK19_asvsau2u-765	atha nandamadhīralocanaṃ gṛhayānotsukamutsukotsukam /	atha nandam adhīra locanam gṛha yāna utsukam utsuka utsukam 
SA_GK19_asvsau2u-766	abhigamya śivena cakṣuṣā śramaṇaḥ kaściduvāca maitrayā // Saund_8.1 //	abhigamya śivena cakṣuṣā śramaṇaḥ kaścid uvāca maitrayā 
SA_GK19_asvsau2u-767	kimidaṃ mukhamaśrudurdinaṃ hṛdayasthaṃ vivṛṇoti te tamaḥ /	kim idam mukham aśru durdinam hṛdaya stham vivṛṇoti te tamaḥ 
SA_GK19_asvsau2u-768	dhṛtimehi niyaccha vikriyāṃ na hi bāṣpaśca śamaśca śobhate // Saund_8.2 //	dhṛtim ehi niyaccha vikriyām na hi bāṣpaḥ ca śamaḥ ca śobhate 
SA_GK19_asvsau2u-769	dvividhā samudeti vedanā niyataṃ cetasi deha eva ca /	dvividhā samudeti vedanā niyatam cetasi dehe eva ca 
SA_GK19_asvsau2u-770	śrutavidhyupacārakovidā dvividhā eva tayościkitsakāḥ // Saund_8.3 //	śruta vidhi upacāra kovidāḥ dvividhāḥ eva tayoḥ cikitsakāḥ 
SA_GK19_asvsau2u-771	tadiyaṃ yadi kāyikī rujā bhiṣaje tūrṇamanūnamucyatām /	tat iyam yadi kāyikī rujā bhiṣaje tūrṇam anūnam ucyatām 
SA_GK19_asvsau2u-772	viniguhya hi rogamāturo nacirāttīvramanarthamṛcchati // Saund_8.4 //	viniguhya hi rogam āturaḥ nacirāt tīvram anartham ṛcchati 
SA_GK19_asvsau2u-773	atha duḥkhamidaṃ manomayaṃ vada vakṣyāmi yadatra bheṣajam /	atha duḥkham idam manaḥ mayam vada vakṣyāmi yat atra bheṣajam 
SA_GK19_asvsau2u-774	manaso hi rajastamasvino bhiṣajo 'dhyātmavidaḥ parīkṣakāḥ // Saund_8.5 //	manasaḥ hi rajaḥ tamasvinaḥ bhiṣajaḥ dhyā ātma vidaḥ parīkṣakāḥ 
SA_GK19_asvsau2u-775	nikhilena ca satyamucyatāṃ yadi vācyaṃ mayi saumya manyase /	nikhilena ca satyam ucyatām yadi vācyam mayi saumya manyase 
SA_GK19_asvsau2u-776	gatayo vividhā hi cetasāṃ bahuguhyāni mahākulāni ca // Saund_8.6 //	gatayaḥ vividhāḥ hi cetasām bahu guhyāni mahā kulāni ca 
SA_GK19_asvsau2u-777	iti tena sa coditastadā vyavasāyaṃ pravivakṣurātmanaḥ /	iti tena sa coditaḥ tadā vyavasāyam pravivakṣuḥ ātmanaḥ 
SA_GK19_asvsau2u-778	avalambya kare kareṇa taṃ praviveśānyatarad vanāntaram // Saund_8.7 //	avalambya kare kareṇa tam praviveśa anyatarat vana antaram 
SA_GK19_asvsau2u-779	atha tatra śucau latāgṛhe kusumodgāriṇi tau niṣedatuḥ /	atha tatra śucau latā gṛhe kusuma udgāriṇi tau niṣedatuḥ 
SA_GK19_asvsau2u-780	mṛdubhirmṛdumāruteritairupagūḍhāviva bālapallavaiḥ // Saund_8.8 //	mṛdubhiḥ mṛdu māruta īritaiḥ upagūḍhau iva bāla pallavaiḥ 
SA_GK19_asvsau2u-781	sa jagāda tataścikīrṣitaṃ ghananiśvāsagṛhītamantarā /	sa jagāda tatas cikīrṣitam ghana niśvāsa gṛhītam antarā 
SA_GK19_asvsau2u-782	śrutavāgviśadāya bhikṣave viduṣā pravrajitena durvacam // Saund_8.9 //	śruta vāc viśadāya bhikṣave viduṣā pravrajitena durvacam 
SA_GK19_asvsau2u-783	sadṛśaṃ yadi dharmacāriṇaḥ satataṃ prāṇiṣu maitracetasaḥ /	sadṛśam yadi dharma cāriṇaḥ satatam prāṇiṣu maitra cetasaḥ 
SA_GK19_asvsau2u-784	adhṛtau yadiyaṃ hitaiṣitā mayi te syāt karuṇātmanaḥ sataḥ // Saund_8.10 //	adhṛtau yat iyam hita eṣitā mayi te syāt karuṇa ātmanaḥ sataḥ 
SA_GK19_asvsau2u-785	ata eva ca me viśeṣataḥ pravivakṣā kṣamavādini tvayi /	atas eva ca me viśeṣataḥ pravivakṣā kṣama vādini tvayi 
SA_GK19_asvsau2u-786	na hi bhāvamimaṃ calātmane kathayeyaṃ bruvate 'pyasādhave // Saund_8.11 //	na hi bhāvam imam cala ātmane kathayeyam bruvate pi asādhave 
SA_GK19_asvsau2u-787	tadidaṃ śrṛṇu me samāsato na rame dharmavidhāvṛte priyām /	tat idam śrṛṇu me samāsatas na rame dharma vidhau ṛte priyām 
SA_GK19_asvsau2u-788	girisānuṣu kāminīmṛte kṛtaretā iva kinnaraścaran // Saund_8.12 //	giri sānuṣu kāminīm ṛte kṛta retāḥ iva kinnaraḥ caran 
SA_GK19_asvsau2u-789	vanavāsasukhāt parāṅmukhaḥ prayiyāsā gṛhameva yena me /	vana vāsa sukhāt parāṅmukhaḥ prayiyāsā gṛham eva yena me 
SA_GK19_asvsau2u-790	na hi śarma labhe tayā binā nṛpatirhīna ivottamaśriyā // Saund_8.13 //	na hi śarma labhe tayā binā nṛpatiḥ hīnaḥ iva uttama śriyā 
SA_GK19_asvsau2u-791	atha tasya niśamya tadvacaḥ priyabhāryābhimukhasya śocataḥ /	atha tasya niśamya tat vacaḥ priya bhāryā abhimukhasya śocataḥ 
SA_GK19_asvsau2u-792	śramaṇaḥ sa śiraḥ prakampayannijagādātmagataṃ śanairidam // Saund_8.14 //	śramaṇaḥ sa śiraḥ prakampayan nijagāda ātma gatam śanais idam 
SA_GK19_asvsau2u-793	kṛpaṇaṃ bata yūthalālaso mahato vyādhabhayād viniḥsṛtaḥ /	kṛpaṇam bata yūtha lālasaḥ mahataḥ vyādha bhayāt viniḥsṛtaḥ 
SA_GK19_asvsau2u-794	pravivikṣati vāgurāṃ mṛgaścapalo gītaraveṇa vañcitaḥ // Saund_8.15 //	pravivikṣati vāgurām mṛgaḥ capalaḥ gīta raveṇa vañcitaḥ 
SA_GK19_asvsau2u-795	vihagaḥ khalu jālasaṃvṛto hitakāmena janena mokṣitaḥ /	vihagaḥ khalu jāla saṃvṛtaḥ hita kāmena janena mokṣitaḥ 
SA_GK19_asvsau2u-796	vicaran phalapuṣpavadvanaṃ pravivikṣuḥ svayameva pañcaram // Saund_8.16 //	vicaran phala puṣpavat vanam pravivikṣuḥ svayam eva pañcaram 
SA_GK19_asvsau2u-797	kalabhaḥ kariṇā khalūddhṛtoḥ bahupaṅkād viṣamānnadītalāt /	kalabhaḥ kariṇā khalu uddhṛtoḥ bahu paṅkāt viṣamāt nadī talāt 
SA_GK19_asvsau2u-798	jalatarṣavaśena tāṃ punaḥ saritaṃ grāhavatīṃ titīrṣati // Saund_8.17 //	jala tarṣa vaśena tām punar saritam grāhavatīm titīrṣati 
SA_GK19_asvsau2u-799	śaraṇe sabhujaṅgame svapan pratibuddhena pareṇa bodhitaḥ /	śaraṇe sa bhujaṅgame svapan pratibuddhena pareṇa bodhitaḥ 
SA_GK19_asvsau2u-800	taruṇaḥ khalu jātavibhramaḥ svayamugraṃ bhujagaṃ jighṛkṣati // Saund_8.18 //	taruṇaḥ khalu jāta vibhramaḥ svayam ugram bhujagam jighṛkṣati 
SA_GK19_asvsau2u-801	mahatā khalu jātavedasā jvalitādutpatito vanadrumāt /	mahatā khalu jātavedasā jvalitāt utpatitaḥ vana drumāt 
SA_GK19_asvsau2u-802	punaricchati nīḍatṛṣṇayā patituṃ tatra gatavyatho dvijaḥ // Saund_8.19 //	punar icchati nīḍa tṛṣṇayā patitum tatra gata vyathaḥ dvijaḥ 
SA_GK19_asvsau2u-803	avaśaḥ khalu kāmamūrcchayā priyayā śyenabhayād vinākṛtaḥ /	avaśaḥ khalu kāma mūrcchayā priyayā śyena bhayāt vinākṛtaḥ 
SA_GK19_asvsau2u-804	na dhṛtiṃ samupaiti na hriyaṃ karuṇaṃ jīvati jīvajīvakaḥ // Saund_8.20 //	na dhṛtim samupaiti na hriyam karuṇam jīvati jīvajīvakaḥ 
SA_GK19_asvsau2u-805	akṛtātmatayā tṛṣānvito ghṛṇayā caiva dhiyā ca varjitaḥ /	akṛtātma tayā tṛṣā anvitaḥ ghṛṇayā ca eva dhiyā ca varjitaḥ 
SA_GK19_asvsau2u-806	aśanaṃ khalu vāntamātmanā kṛpaṇaḥ śvā punarattumicchati // Saund_8.21 //	aśanam khalu vāntam ātmanā kṛpaṇaḥ śvā punar attum icchati 
SA_GK19_asvsau2u-807	iti manmathaśokakarṣitaṃ tamanudhyāya muhurnirīkṣya ca /	iti manmatha śoka karṣitam tam anudhyāya muhur nirīkṣya ca 
SA_GK19_asvsau2u-808	śramaṇaḥ sa hitābhikāṅkṣayā guṇavad vākyamuvāca vipriyam // Saund_8.22 //	śramaṇaḥ sa hita abhikāṅkṣayā guṇavat vākyam uvāca vipriyam 
SA_GK19_asvsau2u-809	avicārayataḥ śubhāśubhaṃ viṣayeṣveva niviṣṭacetasaḥ /	a vicārayataḥ śubha aśubham viṣayeṣu eva niviṣṭa cetasaḥ 
SA_GK19_asvsau2u-810	upapannamalabdhacakṣuṣo na ratiḥ śreyasi ced bhavettava // Saund_8.23 //	upapannam alabdha cakṣuṣaḥ na ratiḥ śreyasi ced bhavet tava 
SA_GK19_asvsau2u-811	śravaṇe grahaṇe 'tha dhāraṇe paramārthāvagame manaḥśame /	śravaṇe grahaṇe tha dhāraṇe parama artha avagame manaḥ śame 
SA_GK19_asvsau2u-812	aviṣaktamateścalātmano na hi dharme 'bhiratirvidhīyate // Saund_8.24 //	a viṣakta mateḥ cala ātmanaḥ na hi dharme bhiratiḥ vidhīyate 
SA_GK19_asvsau2u-813	viṣayeṣu tu doṣadarśinaḥ parituṣṭasya śuceramāninaḥ /	viṣayeṣu tu doṣa darśinaḥ parituṣṭasya śuceḥ amāninaḥ 
SA_GK19_asvsau2u-814	śamakarmasu yuktacetasaḥ kṛtabuddhena ratirna vidyate // Saund_8.25 //	śama karmasu yukta cetasaḥ kṛta buddhena ratiḥ na vidyate 
SA_GK19_asvsau2u-815	ramate tṛṣito dhanaśriyā ramate kāmasukhena bāliśaḥ /	ramate tṛṣitaḥ dhana śriyā ramate kāma sukhena bāliśaḥ 
SA_GK19_asvsau2u-816	ramate praśamena sajjanaḥ paribhogān paribhūya vidyayā // Saund_8.26 //	ramate praśamena sat janaḥ paribhogān paribhūya vidyayā 
SA_GK19_asvsau2u-817	api ca prathitasya dhīmataḥ kulajasyārcitaliṅgadhāriṇaḥ /	api ca prathitasya dhīmataḥ kula jasya arcita liṅga dhāriṇaḥ 
SA_GK19_asvsau2u-818	sadṛśī na gṛhāya cetanā praṇatirvāyuvaśad gireriva // Saund_8.27 //	sadṛśī na gṛhāya cetanā praṇatiḥ vāyu vaśat gireḥ iva 
SA_GK19_asvsau2u-819	spṛhayet parasaṃśritāya yaḥ paribhūyātmavaśāṃ svatantratām /	spṛhayet para saṃśritāya yaḥ paribhūya ātma vaśām svatantra tām 
SA_GK19_asvsau2u-820	upaśāntipathe śive sthitaḥ spṛhayeddoṣavate gṛhāya saḥ // Saund_8.28 //	upaśānti pathe śive sthitaḥ spṛhayet doṣavate gṛhāya saḥ 
SA_GK19_asvsau2u-821	vyasanābhihato yathā viśet parimuktaḥ punareva bandhanam /	vyasana abhihataḥ yathā viśet parimuktaḥ punar eva bandhanam 
SA_GK19_asvsau2u-822	samupetya vanaṃ tathā punargṛhasaṃjñaṃ mṛgayeta bandhanam // Saund_8.29 //	samupetya vanam tathā punar gṛha saṃjñam mṛgayeta bandhanam 
SA_GK19_asvsau2u-823	puruṣaśca vihāya yaḥ kaliṃ punaricchet kalimeva sevitum /	puruṣaḥ ca vihāya yaḥ kalim punar icchet kalim eva sevitum 
SA_GK19_asvsau2u-824	sa vihāya bhajeta bāliśaḥ kalibhūtāmajitendriyaḥ priyām // Saund_8.30 //	sa vihāya bhajeta bāliśaḥ kali bhūtām ajita indriyaḥ priyām 
SA_GK19_asvsau2u-825	saviṣā iva saṃśritā latāḥ parimṛṣṭā iva soragā guhāḥ /	sa viṣāḥ iva saṃśritāḥ latāḥ parimṛṣṭāḥ iva sa uragāḥ guhāḥ 
SA_GK19_asvsau2u-826	vivṛtā iva cāsayo dhṛtā vyasanāntā hi bhavanti yoṣitaḥ // Saund_8.31 //	vivṛtāḥ iva ca asayaḥ dhṛtāḥ vyasana antāḥ hi bhavanti yoṣitaḥ 
SA_GK19_asvsau2u-827	pramadāḥ samadā madapradāḥ pramadā vitamadā bhayapradāḥ /	pramadāḥ samadāḥ mada pradāḥ pramadāḥ vitamadāḥ bhaya pradāḥ 
SA_GK19_asvsau2u-828	iti doṣabhayāvahāśca tāḥ kathamarhanti niṣevaṇaṃ nu tāḥ // Saund_8.32 //	iti doṣa bhaya āvahāḥ ca tāḥ katham arhanti niṣevaṇam nu tāḥ 
SA_GK19_asvsau2u-829	svajanaḥ svajanena bhidyate suhadaścāpi suhṛjjanena yat /	sva janaḥ sva janena bhidyate suhadaḥ ca api suhṛd janena yat 
SA_GK19_asvsau2u-830	paradoṣavicakṣaṇāḥ śaṭhāstadanāryāḥ pracaranti yoṣitaḥ // Saund_8.33 //	para doṣa vicakṣaṇāḥ śaṭhāḥ tat anāryāḥ pracaranti yoṣitaḥ 
SA_GK19_asvsau2u-831	kulajāḥ kṛpaṇībhavanti yadyadayuktaṃ pracaranti sāhasam /	kula jāḥ kṛpaṇībhavanti yat yat ayuktam pracaranti sāhasam 
SA_GK19_asvsau2u-832	praviśanti ca yaccamūmukhaṃ rabhasāstatra nimittamaṅganāḥ // Saund_8.34 //	praviśanti ca yat camū mukham rabhasāḥ tatra nimittam aṅganāḥ 
SA_GK19_asvsau2u-833	vacanena haranti valgunā niśitena praharanti cetasā /	vacanena haranti valgunā niśitena praharanti cetasā 
SA_GK19_asvsau2u-834	madhu tiṣṭhati vāci yoṣitāṃ hṛdaye hālahalaṃ mahadviṣaśam // Saund_8.35 //	madhu tiṣṭhati vāci yoṣitām hṛdaye hālahalam mahat viṣaśam 
SA_GK19_asvsau2u-835	pradahan dahano 'pi gṛhyate viśarīraḥ pavano 'pi gṛhyate /	pradahan dahanaḥ u pi gṛhyate viśarīraḥ pavanaḥ u pi gṛhyate 
SA_GK19_asvsau2u-836	kupito bhujago 'pi gṛhyate pramadānāṃ tu mano na gṛhyate // Saund_8.36 //	kupitaḥ gṛhyate pramadānām tu manaḥ na gṛhyate 
SA_GK19_asvsau2u-837	na vapurvimṛśanti na śriyaṃ na matiṃ nāpi kulaṃ na vikramam /	na vapuḥ vimṛśanti na śriyam na matim nā api kulam na vikramam 
SA_GK19_asvsau2u-838	praharantyaviśeṣataḥ striyaḥ sarito grāhakulākulā iva // Saund_8.37 //	praharanti aviśeṣatas striyaḥ saritaḥ grāha kula ākulāḥ iva 
SA_GK19_asvsau2u-839	na vaco madhuraṃ na lālanaṃ smarati strī na ca sauhṛdaṃ kvacit /	na vacaḥ madhuram na lālanam smarati strī na ca sauhṛdam kvacid 
SA_GK19_asvsau2u-840	kalitā vanitaiva cañcalā tadihāriṣviva nāvalambyate // Saund_8.38 //	kalitā vanitā eva cañcalā tat iha ariṣu iva nā avalambyate 
SA_GK19_asvsau2u-841	adadatsu bhavanti narmadāḥ pradadatsu praviśanti vibhramam /	a dadatsu bhavanti narma dāḥ pradadatsu praviśanti vibhramam 
SA_GK19_asvsau2u-842	praṇateṣu bhavanti garvitāḥ pramadāstṛptatarāśca māniṣu // Saund_8.39 //	praṇateṣu bhavanti garvitāḥ pramadāḥ tṛptatarāḥ ca māniṣu 
SA_GK19_asvsau2u-843	guṇavatsu caranti bhartṛvad guṇahīneṣu caranti putravat /	guṇavatsu caranti bhartṛ vat guṇa hīneṣu caranti putra vat 
SA_GK19_asvsau2u-844	dhanavatsu caranti tṛṣṇayā dhanahīneṣu carantyavajñayā // Saund_8.40 //	dhanavatsu caranti tṛṣṇayā dhana hīneṣu caranti avajñayā 
SA_GK19_asvsau2u-845	viṣayād viṣayāntaraṃ gatā pracaratyeva yathā hṛtāpi gau /	viṣayāt viṣaya antaram gatā pracarati eva yathā hṛtā api gau 
SA_GK19_asvsau2u-846	anavekṣitapūrvasauhṛdā ramate 'nyatra gatā tathāṅganā // Saund_8.41 //	ramate nyatra gatā tathā aṅganā 
SA_GK19_asvsau2u-847	praviśantyapi hi striyaścitāmanubadhnantyapi muktajīvitāḥ /	praviśanti api hi striyaḥ citām anubadhnanti api mukta jīvitāḥ 
SA_GK19_asvsau2u-848	api bibhrati caiva yantraṇā na tu bhāvena vahanti sauhṛdam // Saund_8.42 //	api bibhrati ca eva yantraṇāḥ na tu bhāvena vahanti sauhṛdam 
SA_GK19_asvsau2u-849	ramayanti patīn kathañcana pramadā yāḥ patidevatāḥ kvacit /	ramayanti patīn kathañcana pramadāḥ yāḥ pati devatāḥ kvacid 
SA_GK19_asvsau2u-850	calacittatayā sahastraśo ramayante hṛdayaṃ svameva tāḥ // Saund_8.43 //	cala citta tayā sahastraśas ramayante hṛdayam svam eva tāḥ 
SA_GK19_asvsau2u-851	śvapacaṃ kila senajitsutā cakame mīnaripuṃ kumudvatī /	śvapacam kila senajit sutā cakame mīna ripum kumudvatī 
SA_GK19_asvsau2u-852	mṛgarājamatho bṛhadrathā pramadānāmagatirna vidyate // Saund_8.44 //	mṛgarājam atho bṛhadrathā pramadānām agatiḥ na vidyate 
SA_GK19_asvsau2u-853	kuruhaihayavṛṣṇivaṃśajā bahumāyākavaco 'tha śambaraḥ /	kuru haihaya vṛṣṇi vaṃśa jāḥ śambaraḥ 
SA_GK19_asvsau2u-854	munirugratapāśca gautamaḥ samavāpurvanitoddhataṃ rajaḥ // Saund_8.45 //	muniḥ ugra tapāḥ ca gautamaḥ samavāpuḥ vanitā uddhatam rajaḥ 
SA_GK19_asvsau2u-855	akṛtajñamanāryamasthiraṃ vanitānāmidamīdṛśaṃ manaḥ /	akṛtajñam anāryam asthiram vanitānām idam īdṛśam manaḥ 
SA_GK19_asvsau2u-856	kathamarhati tāsu paṇḍito hṛdayaṃ sañjayituṃ calātmasu // Saund_8.46 //	katham arhati tāsu paṇḍitaḥ hṛdayam sañjayitum cala ātmasu 
SA_GK19_asvsau2u-857	atha sūkṣmamatidvayāśivaṃ laghu tāsāṃ hṛdayaṃ na paśyasi /	atha sūkṣma mati dvaya aśivam laghu tāsām hṛdayam na paśyasi 
SA_GK19_asvsau2u-858	kimu kāyamasadgṛhaṃ sravad vanitānāmaśuciṃ na paśyasi // Saund_8.47 //	kimu kāyam asat gṛham sravat vanitānām aśucim na paśyasi 
SA_GK19_asvsau2u-859	yadahanyahani pradhāvanairvasanaiścābharaṇaiśca saṃskṛtam /	yat ahani ahani pradhāvanaiḥ vasanaiḥ ca ābharaṇaiḥ ca saṃskṛtam 
SA_GK19_asvsau2u-860	aśubhaṃ tamasāvṛtekṣaṇaḥ śubhato gacchasi nāvagacchasi // Saund_8.48 //	aśubham tamasā āvṛta īkṣaṇaḥ śubhataḥ gacchasi na avagacchasi 
SA_GK19_asvsau2u-861	athavā samavaiṣi tattanūmaśubhāṃ tvaṃ na tu saṃvidasti te /	athavā samavaiṣi tad tanūm aśubhām tvam na tu saṃvid asti te 
SA_GK19_asvsau2u-862	surabhiṃ vidadhāsi hi kriyāmaśucestatprabhavasya śāntaye // Saund_8.49 //	surabhim vidadhāsi hi kriyām aśuceḥ tad prabhavasya śāntaye 
SA_GK19_asvsau2u-863	anulepanamañjanaṃ srajo maṇimuktātapanīyamaṃśukam /	anulepanam añjanam srajaḥ maṇi muktā tapanīyam aṃśukam 
SA_GK19_asvsau2u-864	yadi sādhu kimatra yoṣitāṃ sahajaṃ tāsu vicīyatāṃ śuci // Saund_8.50 //	yadi sādhu kim atra yoṣitām sahajam tāsu vicīyatām śuci 
SA_GK19_asvsau2u-865	malapaṅkadharā digambarā prakṛtisthairnakhadantaromabhiḥ /	mala paṅka dharā digambarā prakṛtisthaiḥ nakha danta romabhiḥ 
SA_GK19_asvsau2u-866	yadi sā tava sundarī bhavenniyataṃ te 'dya na sundarī bhavet // Saund_8.51 //	yadi sā tava sundarī bhavet niyatam te dya na sundarī bhavet 
SA_GK19_asvsau2u-867	stravatīmaśuciṃ spṛśecca kaḥ saghṛṇo jarjarabhāṇḍavat striyam /	stravatīm aśucim spṛśet ca kaḥ sa ghṛṇaḥ jarjara bhāṇḍa vat striyam 
SA_GK19_asvsau2u-868	yadi kevalayā tvacāvṛtā na bhavenmakṣikapatramātrayā // Saund_8.52 //	yadi kevalayā tvacā āvṛtā na bhavet makṣika patra mātrayā 
SA_GK19_asvsau2u-869	tvacaveṣṭitamasthipañjaraṃ yadi kāyaṃ samavaiṣi yoṣitām /	tvaca veṣṭitam asthipañjaram yadi kāyam samavaiṣi yoṣitām 
SA_GK19_asvsau2u-870	madanena ca kṛṣyase balādaghṛṇaḥ khalvadhṛtiśca manmathaḥ // Saund_8.53 //	madanena ca kṛṣyase balāt aghṛṇaḥ khalva dhṛtiḥ ca manmathaḥ 
SA_GK19_asvsau2u-871	śubhatāmaśubheṣu kalpayan nakhadantatvacakeśaromasu /	śubha tām aśubheṣu kalpayan nakha danta tvaca keśa romasu 
SA_GK19_asvsau2u-872	avicakṣaṇa kiṃ na paśyasi prakṛtiṃ ca prabhavaṃ ca yoṣitām // Saund_8.54 //	avicakṣaṇa kim na paśyasi prakṛtim ca prabhavam ca yoṣitām 
SA_GK19_asvsau2u-873	tadavetya manaḥśarirayorvanitā doṣavatīrviśeṣataḥ /	tat avetya vanitāḥ doṣavatīḥ viśeṣataḥ 
SA_GK19_asvsau2u-874	capalaṃ bhavanotsukaṃ manaḥ pratisaṃkhyānabalena vāryatām // Saund_8.55 //	capalam bhavana utsukam manaḥ pratisaṃkhyāna balena vāryatām 
SA_GK19_asvsau2u-875	śrutavān matimān kulodgataḥ paramasya praśamasya bhājanam /	śrutavān matimān kula udgataḥ paramasya praśamasya bhājanam 
SA_GK19_asvsau2u-876	upagamya yathā tathā punarna hi bhettuṃ niyamaṃ tvamarhasi // Saund_8.56 //	upagamya yathā tathā punar na hi bhettum niyamam tvam arhasi 
SA_GK19_asvsau2u-877	abhijanamahato manasvinaḥ priyayaśaso bahumānamicchataḥ /	abhijana mahataḥ manasvinaḥ priya yaśasaḥ bahu mānam icchataḥ 
SA_GK19_asvsau2u-878	nidhanamapi varaṃ sthirātmanaścyutavinayasya na caiva jīvitam // Saund_8.57 //	nidhanam api varam sthira ātmanaḥ cyuta vinayasya na ca eva jīvitam 
SA_GK19_asvsau2u-879	baddhvā yathā hi kavacaṃ pragṛhītacāpo,	baddhvā yathā hi kavacam 
SA_GK19_asvsau2u-880	nindyo bhavatyapasṛtaḥ samarād rathasthaḥ /	nindyaḥ bhavati apasṛtaḥ samarāt ratha sthaḥ 
SA_GK19_asvsau2u-881	bhaikṣākamabhyupagataḥ parigṛhya liṅgaṃ,	bhaikṣākam abhyupagataḥ parigṛhya liṅgam 
SA_GK19_asvsau2u-882	nindyastathā bhavati kāmahṛtendriyāśvaḥ // Saund_8.58 //	nindyaḥ tathā bhavati kāma hṛta indriya aśvaḥ 
SA_GK19_asvsau2u-883	hāsyo yathā ca paramābharaṇāmbarastrag bhaikṣaṃ caran dhṛtadhanuścalacitramauliḥ /	hāsyaḥ yathā ca parama ābharaṇa ambara straj bhaikṣam caran dhṛta dhanuḥ cala citra mauliḥ 
SA_GK19_asvsau2u-884	vairūpyamabhyupagataḥ parapiṇḍabhojī hāsyastathā gṛhasukhābhimukhaḥ satṛṣṇaḥ // Saund_8.59 //	vairūpyam abhyupagataḥ para piṇḍa bhojī hāsyaḥ tathā gṛha sukha abhimukhaḥ sa tṛṣṇaḥ 
SA_GK19_asvsau2u-885	yathā svannaṃ bhuktvā paramaśayanīye 'pi śayito	yathā su annam bhuktvā parama śayanīye 
SA_GK19_asvsau2u-886	varāho nirmuktaḥ punaraśuci dhāvet paricitam /	varāhaḥ nirmuktaḥ punar aśuci dhāvet paricitam 
SA_GK19_asvsau2u-887	tathā śreyaḥ śrṛṇvan praśamasukhamāsvādya guṇavad,	tathā śreyaḥ śrṛṇvan praśama sukham āsvādya guṇavat 
SA_GK19_asvsau2u-888	vanaṃ śāntaṃ hitvā gṛhamabhilaṣet kāmatṛṣitaḥ // Saund_8.60 //	vanam śāntam hitvā gṛham abhilaṣet kāma tṛṣitaḥ 
SA_GK19_asvsau2u-889	yatholkā hastasthā dahati pavanapreritaśikhā	yathā ulkā hasta sthā dahati pavana prerita śikhā 
SA_GK19_asvsau2u-890	yathā pādākrānto daśati bhujagaḥ krodharabhasaḥ /	yathā pāda ākrāntaḥ daśati bhujagaḥ krodha rabhasaḥ 
SA_GK19_asvsau2u-891	yathā hanti vyāghraḥ śiśurapi gṛhīto gṛhagataḥ	yathā hanti vyāghraḥ śiśuḥ api gṛhītaḥ gṛha gataḥ 
SA_GK19_asvsau2u-892	tathā strīsaṃsargo bahuvidhamanarthāya bhavati // Saund_8.61 //	tathā strī saṃsargaḥ bahuvidham anarthāya bhavati 
SA_GK19_asvsau2u-893	tadvijñāya manaḥśarīraniyatānnārīṣu doṣānimān,	tat vijñāya manaḥ śarīra niyatān nārīṣu doṣān imān 
SA_GK19_asvsau2u-894	matvā kāmasukhaṃ nadījalacalaṃ kleśāya śokāya ca /	matvā kāma sukham nadī jala calam kleśāya śokāya ca 
SA_GK19_asvsau2u-895	dṛṣṭvā durbalamāmapātrasadṛśaṃ mṛtyūpasṛṣṭaṃ jagan -	dṛṣṭvā durbalam āma pātra sadṛśam mṛtyu upasṛṣṭam jagan 
SA_GK19_asvsau2u-896	nirmokṣāya kuruṣva buddhimatulāmutkaṇṭhituṃ nārhasi // Saund_8.62 //	nirmokṣāya kuruṣva buddhim atulām utkaṇṭhitum nā arhasi 
SA_GK19_asvsau2u-897	saundarananda mahākāvye “strīvighna” nāma aṣṭama sarga samāpta /	saundarananda mahākāvye strīvighna nāma aṣṭama sarga samāpta 
SA_GK19_asvsau2u-898	navamaḥ sargaḥ	navamaḥ sargaḥ 
SA_GK19_asvsau2u-899	abhimānanindā	abhimāna nindā 
SA_GK19_asvsau2u-900	athaivamukto 'pi sa tena bhikṣuṇā jagāma naivopaśamaṃ priyāṃ prati /	atha evam uktaḥ pi sa tena bhikṣuṇā jagāma na eva upaśamam priyām prati 
SA_GK19_asvsau2u-901	tathā hi tāmeva tadā sa cintayan na tasya śuśrāva visaṃjñavad vacaḥ // Saund_9.1 //	tathā hi tām eva tadā sa cintayan na tasya śuśrāva visaṃjña vat vacaḥ 
SA_GK19_asvsau2u-902	yathā hi vaidyasya cikīrṣataḥ śivaṃ vaco na gṛṇhāti mumūrṣurāturaḥ /	yathā hi vaidyasya cikīrṣataḥ śivam vacaḥ na gṛṇhāti mumūrṣuḥ āturaḥ 
SA_GK19_asvsau2u-903	tathaiva matto balarūpayauvanairhitaṃ na jagrāha sa tasya tadvacaḥ // Saund_9.2 //	tathā eva mattaḥ bala rūpa yauvanaiḥ hitam na jagrāha sa tasya tat vacaḥ 
SA_GK19_asvsau2u-904	na cātra citraṃ yadi rāgapāpmanā mano 'bhibhūyeta tamovṛtātmanaḥ /	na ca atra citram yadi rāga pāpmanā manaḥ bhibhūyeta tamaḥ vṛta ātmanaḥ 
SA_GK19_asvsau2u-905	narasya pāpmā hi tadā nivartate yadā bhavatyantagataṃ tamastanu // Saund_9.3 //	narasya pāpmā hi tadā nivartate yadā bhavati anta gatam tamaḥ tanu 
SA_GK19_asvsau2u-906	tatastathākṣiptamavekṣya taṃ tadā balena rūpeṇa ca yauvanena ca /	tatas tathā ākṣiptam avekṣya tam tadā balena rūpeṇa ca yauvanena ca 
SA_GK19_asvsau2u-907	gṛhaprayāṇaṃ prati ca vyavasthitaṃ śaśāsa nandaṃ śramaṇaḥ sa śāntaye // Saund_9.4 //	gṛha prayāṇam prati ca vyavasthitam śaśāsa nandam śramaṇaḥ sa śāntaye 
SA_GK19_asvsau2u-908	balaṃ ca rūpaṃ ca navaṃ ca yauvanaṃ tathāvagacchāmi yathāvagacchasi /	balam ca rūpam ca navam ca yauvanam tathā avagacchāmi yathā avagacchasi 
SA_GK19_asvsau2u-909	ahaṃ tvidaṃ te trayamavyavasthitaṃ yathāvabuddhye na tathāvabudhyase // Saund_9.5 //	aham tu idam te trayam avyavasthitam yathā avabuddhye na tathā avabudhyase 
SA_GK19_asvsau2u-910	idaṃ hi rogāyatanaṃ jarāvaśaṃ nadītaṭānokahavaccalācalam /	idam hi roga āyatanam jarā vaśam nadī taṭa anokaha vat cala acalam 
SA_GK19_asvsau2u-911	na vetsi dehaṃ jalaphenadurbalaṃ balasthatāmātmani yena manyase // Saund_9.6 //	na vetsi deham jala phena durbalam bala stha tām ātmani yena manyase 
SA_GK19_asvsau2u-912	yadānnapānāsanayānakarmaṇāmasevanādapyatisevanādapi /	yadā anna pāna āsana yāna karmaṇām asevanāt api atisevanāt api 
SA_GK19_asvsau2u-913	śarīramāsannavipatti dṛśyate bale 'bhimānastava kena hetunā // Saund_9.7 //	śarīram āsanna vipatti dṛśyate bale bhimānaḥ tava kena hetunā 
SA_GK19_asvsau2u-914	himātapavyādhijarākṣudādibhiryadāpyanarthairupamīyate jagat /	hima ātapa vyādhi jarā kṣudh ādibhiḥ yadā api anarthaiḥ upamīyate jagat 
SA_GK19_asvsau2u-915	jalaṃ śucau māsa ivārkaraśmibhiḥ kṣayaṃ vrajan kiṃ baladṛpta manyase // Saund_9.8 //	jalam śucau māse iva arka raśmibhiḥ kṣayam vrajan kim bala dṛpta manyase 
SA_GK19_asvsau2u-916	tvagasthimāṃsakṣatajātmakaṃ yadā śarīramāhāravaśena tiṣṭhati /	tvak asthi māṃsa kṣataja ātmakam yadā śarīram āhāra vaśena tiṣṭhati 
SA_GK19_asvsau2u-917	ajasramārtaṃ satatapratikriyaṃ balānvito 'smīti kathaṃ vihanyase // Saund_9.9 //	ajasram ārtam satata pratikriyam smi iti katham vihanyase 
SA_GK19_asvsau2u-918	yathā ghaṭaṃ mṛnmayamāmamāśrito narastitīrṣet kṣubhitaṃ mahārṇavam /	yathā ghaṭam mṛd mayam āmam āśritaḥ naraḥ titīrṣet kṣubhitam mahā arṇavam 
SA_GK19_asvsau2u-919	samucchrayaṃ tadvadasāramudvarahan balaṃ vyavasyed viṣayārthamudyataḥ // Saund_9.10 //	samucchrayam tadvat asāram udvara han balam vyavasyet viṣaya artham udyataḥ 
SA_GK19_asvsau2u-920	śarīramāmādapi mṛnmayād ghaṭādidaṃ tu niḥsāratamaṃ mataṃ mama /	śarīram āmāt api mṛd mayāt ghaṭāt idam tu niḥsāratamam matam mama 
SA_GK19_asvsau2u-921	ciraṃ hi tiṣṭhed vidhivad dhṛto ghaṭaḥ samucchrayo 'yaṃ sudhṛto 'pi bhidyate // Saund_9.11 //	ciram hi tiṣṭhet vidhivat dhṛtaḥ ghaṭaḥ samucchrayaḥ yam su dhṛtaḥ u pi bhidyate 
SA_GK19_asvsau2u-922	yadāmbubhūvāyvanalāśca dhātavaḥ sadā viruddhā viṣamā ivoragāḥ /	yadā ambu bhū vāyu analāḥ ca dhātavaḥ sadā viruddhāḥ viṣamāḥ iva uragāḥ 
SA_GK19_asvsau2u-923	bhavantyanarthāya śarīramāśritāḥ kathaṃ balaṃ rogavidho vyavasyasi // Saund_9.12 //	bhavanti anarthāya śarīram āśritāḥ katham balam roga vidho vyavasyasi 
SA_GK19_asvsau2u-924	prayānti mantraiḥ praśamaṃ bhujaṅgamā na mantrasādhyastu bhavanti dhātavaḥ /	prayānti mantraiḥ praśamam bhujaṅgamāḥ na mantra sādhyaḥ tu bhavanti dhātavaḥ 
SA_GK19_asvsau2u-925	kvacicca kaṃcicca daśanti pannagāḥ sadā ca sarvaṃ ca tudanti dhātavaḥ // Saund_9.13 //	kvacid ca kaṃcid ca daśanti pannagāḥ sadā ca sarvam ca tudanti dhātavaḥ 
SA_GK19_asvsau2u-926	idaṃ hi śayyāsanapānabhojanairguṇaiḥ śarīraṃ ciramapyavekṣitam /	idam hi śayyā āsana pāna bhojanaiḥ guṇaiḥ śarīram ciram api avekṣitam 
SA_GK19_asvsau2u-927	na marṣayatyekamapi vyatikramaṃ yato mahāśīviṣavat prakupyati // Saund_9.14 //	na marṣayati ekam api vyatikramam yatas mahā āśīviṣa vat prakupyati 
SA_GK19_asvsau2u-928	yadā himārto jvalanaṃ niṣevate himaṃ nidādhābhihato 'bhikāṅkṣati /	yadā hima ārtaḥ jvalanam niṣevate himam nidādha abhihataḥ bhikāṅkṣati 
SA_GK19_asvsau2u-929	kṣudhānvito 'nnaṃ salilaṃ tṛṣānvito balaṃ kutaḥ kiṃ ca kathaṃ ca kasya ca // Saund_9.15 //	kṣudhā anvitaḥ nnam salilam tṛṣā anvitaḥ balam kutas kim ca katham ca kasya ca 
SA_GK19_asvsau2u-930	tadevamājñāya śarīramāturaṃ balānvito 'smīti na mantumarhasi /	tat evam ājñāya śarīram āturam bala anvitaḥ smi iti na mantum arhasi 
SA_GK19_asvsau2u-931	asāramasvantamaniścitaṃ jagajjagatyanitye balamavyavasthitam // Saund_9.16 //	asāram asu antam aniścitam jagat jagati anitye balam avyavasthitam 
SA_GK19_asvsau2u-932	kva kārtavīryasya balābhimāninaḥ sahasrabāhobalamarjunasya tat /	kva kārtavīryasya bala abhimāninaḥ sahasra bāho balam arjunasya tat 
SA_GK19_asvsau2u-933	cakarta bāhūn yudhi yasya bhārgavaḥ mahānti śrṛṅgāṇyaśanirgiretiva // Saund_9.17 //	cakarta bāhūn yudhi yasya bhārgavaḥ mahānti śrṛṅgāṇi aśaniḥ girā iti iva 
SA_GK19_asvsau2u-934	kva tad valaṃ kaṃsavikarṣiṇo haresturaṅgarājasya puṭāvabhedinaḥ /	kva tat valam kaṃsa vikarṣiṇaḥ hareḥ turaṅga rājasya puṭa avabhedinaḥ 
SA_GK19_asvsau2u-935	yamekabāṇena nijaghnivān jarāḥ kramāgatā rūpamivottamaṃ jarā // Saund_9.18 //	yam eka bāṇena nijaghnivān jarāḥ krama āgatā rūpam iva uttamam jarā 
SA_GK19_asvsau2u-936	diteḥ sutasyāmararoṣakāriṇaścamūrucervā namuceḥ kva tad balam /	diteḥ sutasya amara roṣa kāriṇaḥ camū ruceḥ vā namuceḥ kva tat balam 
SA_GK19_asvsau2u-937	yamāhave kruddhamivāntakaṃ sthitaṃ jaghāna phenāvayavena vāsavaḥ // Saund_9.19 //	yama āhave kruddham iva antakam sthitam jaghāna phena avayavena vāsavaḥ 
SA_GK19_asvsau2u-938	balaṃ kurūṇāṃ kva ca tattadābhavad yudhi jvalitvā tarasaujasā ca ye /	balam kurūṇām kva ca tat tadā bhavat yudhi jvalitvā tarasā ojasā ca ye 
SA_GK19_asvsau2u-939	samitsamiddhā jvalanā ivādhvare hatāsavo bhasmani paryavasthitāḥ // Saund_9.20 //	samidh samiddhāḥ jvalanāḥ iva adhvare hata asavaḥ bhasmani paryavasthitāḥ 
SA_GK19_asvsau2u-940	ato viditvā balavīryamānināṃ balānvitānāmavamarditaṃ balam /	atas viditvā bala vīrya māninām bala anvitānām avamarditam balam 
SA_GK19_asvsau2u-941	jagajjarāmṛtyuvaśaṃ vicārayan bale 'bhimānaṃ na vidhātumarhasi // Saund_9.21 //	jagat jarā mṛtyu vaśam vicārayan bale bhimānam na vidhātum arhasi 
SA_GK19_asvsau2u-942	balaṃ mahad yadi vā na manyase kuruṣva yuddhaṃ saha tāvadindriyaiḥ /	balam mahat yadi vā na manyase kuruṣva yuddham saha tāvat indriyaiḥ 
SA_GK19_asvsau2u-943	jayaśca te 'trāsti mahacca te balaṃ parājayaśced vitathaṃ ca te balam // Saund_9.22 //	jayaḥ ca te trāsti mahat ca te balam parājayaḥ ced vitatham ca te balam 
SA_GK19_asvsau2u-944	tathā hi vīrāḥ puruṣā na te matā jayanti ye sāśvarathadvipānarīn	tathā hi vīrāḥ puruṣāḥ na te matāḥ jayanti ye sa aśva ratha dvipān arīn 
SA_GK19_asvsau2u-945	yathā matā vīratarā manīṣiṇo jayanti lolāni ṣaḍindriyāṇi ye // Saund_9.23 //	yathā matāḥ vīratarāḥ manīṣiṇaḥ jayanti lolāni ṣaḍ indriyāṇi ye 
SA_GK19_asvsau2u-946	ahaṃ vapuṣmāniti yacca manyase vicakṣaṇaṃ naitadidaṃ ca gṛhyatām /	aham vapuṣmān iti yat ca manyase vicakṣaṇam na etat idam ca gṛhyatām 
SA_GK19_asvsau2u-947	kva tadvapuḥ sā ca vapuṣmatī tanurgadasya śāmbasya ca sāraṇasya ca // Saund_9.24 //	kva tat vapuḥ sā ca vapuṣmatī tanuḥ gadasya śāmbasya ca sāraṇasya ca 
SA_GK19_asvsau2u-948	yathā mayūraścalacitracandrako bibharti rūpaṃ guṇavat svabhāvataḥ /	yathā mayūraḥ cala citra candrakaḥ bibharti rūpam guṇavat svabhāvataḥ 
SA_GK19_asvsau2u-949	śarīrasaṃskāraguṇādṛte tathā bibharti rūpaṃ yadi rūpavānasi // Saund_9.25 //	śarīra saṃskāra guṇāt ṛte tathā bibharti rūpam yadi rūpavān asi 
SA_GK19_asvsau2u-950	yadi pratīpaṃ vṛṇuyānna vāsasā na śaucakāle yadi saṃspṛśedapaḥ /	yadi pratīpam vṛṇuyāt na vāsasā na śauca kāle yadi saṃspṛśet apaḥ 
SA_GK19_asvsau2u-951	mṛjāviśeṣaṃ yadi nādadīta vā vapurvapuṣman vada kīdṛśaṃ bhavet // Saund_9.26 //	mṛjā viśeṣam yadi na ādadīta vā vapuḥ vapuṣman vada kīdṛśam bhavet 
SA_GK19_asvsau2u-952	navaṃ vayaścātmagataṃ niśāmya yadgṛ honmukhaṃ te viṣayāptaye manaḥ /	navam vayaḥ ca ātma gatam niśāmya ha unmukham te viṣaya āptaye manaḥ 
SA_GK19_asvsau2u-953	niyaccha tacchailanadīrayopamaṃ drutaṃ hi gacchatyanivarti yauvanam // Saund_9.27 //	niyaccha tat śaila nadī raya upamam drutam hi gacchati anivarti yauvanam 
SA_GK19_asvsau2u-954	ṛturvyatītaḥ parivartate punaḥ kṣayaṃ prayātaḥ punareti candramāḥ /	ṛtuḥ vyatītaḥ parivartate punar kṣayam prayātaḥ punar eti candramāḥ 
SA_GK19_asvsau2u-955	gataṃ gataṃ naiva tu saṃnivartate jalaṃ nadīnāṃ ca nṛṇāṃ ca yauvanam // Saund_9.28 //	gatam gatam nā eva tu saṃnivartate jalam nadīnām ca nṛṇām ca yauvanam 
SA_GK19_asvsau2u-956	vivarṇitaśmaśru valīvikuñcitaṃ viśīrṇadantaṃ śithilabhru niṣprabham /	vivarṇita śmaśru valī vikuñcitam viśīrṇa dantam śithila bhru niṣprabham 
SA_GK19_asvsau2u-957	yadā mukhaṃ drakṣyasi jarjaraṃ tadā jarābhibhūto vimado bhaviṣyasi // Saund_9.29 //	yadā mukham drakṣyasi jarjaram tadā jarā abhibhūtaḥ vimadaḥ bhaviṣyasi 
SA_GK19_asvsau2u-958	niṣevya pānaṃ madanīyamuttamaṃ niśāvivāseṣu cirād vimādyati /	niṣevya pānam madanīyam uttamam niśā vivāseṣu cirāt vimādyati 
SA_GK19_asvsau2u-959	narastu matto balarūpayouvanairna kaścidaprāpya jarāṃ vimādyati // Saund_9.30 //	naraḥ tu mattaḥ bala rūpayā uuvanaiḥ na kaścid a prāpya jarām vimādyati 
SA_GK19_asvsau2u-960	yathekṣuratyantarasaprapīḍito bhuvi praviddho dahanāya śuṣyate /	yathā ikṣuḥ atyanta rasa prapīḍitaḥ bhuvi praviddhaḥ dahanāya śuṣyate 
SA_GK19_asvsau2u-961	tathā jarāyantranipīḍitā tanurnipītasārā maraṇāya tiṣṭhati // Saund_9.31 //	tathā jarā yantra nipīḍitā tanuḥ nipīta sārā maraṇāya tiṣṭhati 
SA_GK19_asvsau2u-962	yathā hi nṛbhyāṃ karapatramīritaṃ samucchritaṃ dāru bhinattyanekadhā /	yathā hi nṛbhyām kara patram īritam samucchritam dāru bhinatti anekadhā 
SA_GK19_asvsau2u-963	tathocchritāṃ pātayati prajāmimāmaharniśābhyāmupasaṃhitā jarā // Saund_9.32 //	tathā ucchritām pātayati prajām imām ahar niśābhyām upasaṃhitā jarā 
SA_GK19_asvsau2u-964	smṛteḥ pramoṣo vapuṣaḥ parābhavo rateḥ kṣayo vācchruticakṣuṣāṃ grahaḥ /	smṛteḥ pramoṣaḥ vapuṣaḥ parābhavaḥ rateḥ kṣayaḥ vāc śruti cakṣuṣām grahaḥ 
SA_GK19_asvsau2u-965	śramasya yonirbalavīryayorvadho jarāsamo nāsti śarīriṇāṃ ripuḥ // Saund_9.33 //	śramasya yoniḥ bala vīryayoḥ vadhaḥ jarā samaḥ nā asti śarīriṇām ripuḥ 
SA_GK19_asvsau2u-966	idaṃ viditvā nidhanasya daiśikaṃ jarābhidhānaṃ jagato mahadbhayam /	idam viditvā nidhanasya daiśikam jarā abhidhānam jagataḥ mahat bhayam 
SA_GK19_asvsau2u-967	ahaṃ vapuṣmān balavān yuveti vā na mānamāroḍhumanāryamarhasi // Saund_9.34 //	aham vapuṣmān balavān yuvā iti vā na mānam āroḍhum anāryam arhasi 
SA_GK19_asvsau2u-968	ahaṃ mametyeva ca raktacetasāṃ śarīrasaṃjñā tava yaḥ kalau grahaḥ /	aham mama iti eva ca rakta cetasām śarīra saṃjñā tava yaḥ kalau grahaḥ 
SA_GK19_asvsau2u-969	tamutsṛjaivaṃ yadi śāmyatā bhaved bhayaṃ hyahaṃ ceti mameti cārchati // Saund_9.35 //	tam utsṛja evam yadi śāmyatā bhavet bhayam hi aham ca iti mama iti ca archati 
SA_GK19_asvsau2u-970	yadā śarīre na vaśo 'sti kasyacinnirasyamāne vividhairupaplavaiḥ /	yadā śarīre na vaśaḥ sti kasyacid nirasyamāne vividhaiḥ upaplavaiḥ 
SA_GK19_asvsau2u-971	kathaṃ kṣamaṃ vettumahaṃ mameti vā śarīrasaṃjñaṃ gṛhamāpadāmidam // Saund_9.36 //	katham kṣamam vettum aham mama iti vā śarīra saṃjñam gṛham āpadām idam 
SA_GK19_asvsau2u-972	sapannage yaḥ kugṛhe sadāśucau rameta nityaṃ pratisaṃskṛte 'bale /	sa pannage yaḥ ku gṛhe sadā aśucau rameta nityam pratisaṃskṛte bale 
SA_GK19_asvsau2u-973	sa duṣṭadhātāvaśucau calācale rameta kāye viparītadarśanaḥ // Saund_9.37 //	sa duṣṭa dhātau aśucau cala acale rameta kāye viparīta darśanaḥ 
SA_GK19_asvsau2u-974	yathā prajābhyaḥ kunṛpo balād balīn haratyaśeṣaṃ ca na cābhirakṣati /	yathā prajābhyaḥ ku nṛpaḥ balāt balīn harati aśeṣam ca na ca abhirakṣati 
SA_GK19_asvsau2u-975	tathaiva kāyo vasanādisādhanaṃ haratyaśeṣaṃ ca na cānuvartate // Saund_9.38 //	tathā eva kāyaḥ vasana ādi sādhanam harati aśeṣam ca na ca anuvartate 
SA_GK19_asvsau2u-976	yathā prarohanti tṛṇānyayatnataḥ kṣitau prayatnāt tu bhavanti śālayaḥ /	yathā prarohanti tṛṇāni ayatnataḥ kṣitau prayatnāt tu bhavanti śālayaḥ 
SA_GK19_asvsau2u-977	tathaiva duḥkhāni bhavantyayatnataḥ sukhāni yatnena bhavanti vā na vā // Saund_9.39 //	tathā eva duḥkhāni bhavanti ayatnataḥ sukhāni yatnena bhavanti vā na vā 
SA_GK19_asvsau2u-978	śarīramārtaṃ parikarṣataścalaṃ na cāsti kiñcit paramārthataḥ sukham /	śarīram ārtam parikarṣataḥ calam na ca asti kiñcid paramārthataḥ sukham 
SA_GK19_asvsau2u-979	sukhaṃ hi duḥkhapratikārasevayā sthite ca duḥkhe tanuni vyavasyati // Saund_9.40 //	sukham hi duḥkha pratikāra sevayā sthite ca duḥkhe tanuni vyavasyati 
SA_GK19_asvsau2u-980	yathānapekṣyāgryamapīpsitaṃ sukhaṃ pravādhate duḥkhamupetamaṇvapi /	yathā an apekṣya agryam api īpsitam sukham duḥkham upetam aṇu api 
SA_GK19_asvsau2u-981	tathānapekṣyātmani duḥkhamāgataṃ na vidyate kiñcana kasyacit sukhaṃ // Saund_9.41 //	tathā an apekṣya ātmani duḥkham āgatam na vidyate kiñcana kasyacid sukham 
SA_GK19_asvsau2u-982	śarīramīdṛg bahuduḥkhādhruvaṃ phalānurodhādatha nāvagacchasi /	śarīram īdṛś bahu duḥkha adhruvam phala anurodhāt atha nā avagacchasi 
SA_GK19_asvsau2u-983	dravatphalebhyo dhṛtiraśmibhirmano nigṛhyatāṃ gauriva śasyalālasā // Saund_9.42 //	dravat phalebhyaḥ dhṛti raśmibhiḥ manaḥ nigṛhyatām gauḥ iva śasya lālasā 
SA_GK19_asvsau2u-984	na kāmabhogā hi bhavanti tṛptaye havīṃṣi dīptasya vibhāvasoriva /	na kāma bhogāḥ hi bhavanti tṛptaye havīṃṣi dīptasya vibhāvasoḥ iva 
SA_GK19_asvsau2u-985	yathā yathā kāmasukheṣu vartate tathā tathecchā viṣayeṣu varddhate // Saund_9.43 //	yathā yathā kāma sukheṣu vartate tathā tathā icchā viṣayeṣu varddhate 
SA_GK19_asvsau2u-986	yathā ca kuṣṭhavyasanena duḥkhitaḥ pratāpanānnaiva śamaṃ nigacchati /	yathā ca kuṣṭha vyasanena duḥkhitaḥ pratāpanāt nā eva śamam nigacchati 
SA_GK19_asvsau2u-987	tathendriyārtheṣvajitendriyaścaranna kāmabhogairupaśāntimṛcchati // Saund_9.44 //	tathā indriya artheṣu ajita indriyaḥ caran na kāma bhogaiḥ upaśāntim ṛcchati 
SA_GK19_asvsau2u-988	yathā hi bhaiṣajyasukhābhikāṅkṣayā bhajeta rogānna bhajeta tatkṣamam /	yathā hi bhaiṣajya sukha abhikāṅkṣayā bhajeta rogān na bhajeta tat kṣamam 
SA_GK19_asvsau2u-989	tathā śarīre bahuduḥkhabhājane rameta mohād viṣayābhikāṅkṣayā // Saund_9.45 //	tathā śarīre bahu duḥkha bhājane rameta mohāt viṣaya abhikāṅkṣayā 
SA_GK19_asvsau2u-990	anarthakāmaḥ puruṣasya yo janaḥ sa tasya śatruḥ kila tena karmaṇā /	anartha kāmaḥ puruṣasya yaḥ janaḥ sa tasya śatruḥ kila tena karmaṇā 
SA_GK19_asvsau2u-991	anarthamūlā viṣayāśca kevalā nanu praheyā viṣamā yathārayaḥ // Saund_9.46 //	anartha mūlāḥ viṣayāḥ ca kevalāḥ nanu praheyāḥ viṣamāḥ yathā arayaḥ 
SA_GK19_asvsau2u-992	ihaiva bhūtvā ripavo vadhātmakāḥ prayānti kāle puruṣasya mitratāṃ /	iha eva bhūtvā ripavaḥ vadha ātmakāḥ prayānti kāle puruṣasya mitra tām 
SA_GK19_asvsau2u-993	paratra caiveha ca duḥkhahetavo bhavanti kāmā na tu kasyacicchivāḥ // Saund_9.47 //	paratra ca evā iha ca duḥkha hetavaḥ bhavanti kāmāḥ na tu kasyacid śivāḥ 
SA_GK19_asvsau2u-994	yathopayuktaṃ rasavarṇagandhavad vadhāya kimpākaphalaṃ na puṣṭaye /	yathā upayuktam rasa varṇa gandhavat vadhāya kimpāka phalam na puṣṭaye 
SA_GK19_asvsau2u-995	niṣevyamāṇā viṣayāścalātmano bhavantyanarthāya tathā na bhūtaye // Saund_9.48 //	niṣevyamāṇāḥ viṣayāḥ cala ātmanaḥ bhavanti anarthāya tathā na bhūtaye 
SA_GK19_asvsau2u-996	tadetadājñāya vipāpmanātmanā vimokṣadharmādyupasahitaṃ hitam /	tat etat ājñāya vipāpmanā ātmanā vimokṣa dharma ādi upasahitam hitam 
SA_GK19_asvsau2u-997	juṣasva me sajjanasaṃmataṃ mataṃ pracakṣva vā niścayamud giran giram // Saund_9.49 //	juṣasva me sat jana saṃmatam matam pracakṣva vā niścayam ud giran giram 
SA_GK19_asvsau2u-998	iti hitamapi bahvapīdamuktaḥ śrutamahatā śramaṇena tena nandaḥ /	iti hitam api bahu api idam uktaḥ śruta mahatā śramaṇena tena nandaḥ 
SA_GK19_asvsau2u-999	na dhṛtimupayayau na śarma lebhe dvirada ivātimado madāndhacetāḥ // Saund_9.50 //	na dhṛtim upayayau na śarma lebhe dviradaḥ iva ati madaḥ mada andha cetāḥ 
SA_GK19_asvsau2u-1000	nandasya bhāvamavagamya tataḥ sa bhikṣuḥ pāriplavaṃ gṛhasukhābhimukhaṃ na dharme /	nandasya bhāvam avagamya tatas sa bhikṣuḥ pāriplavam gṛha sukha abhimukham na dharme 
SA_GK19_asvsau2u-1001	sattvāśayānuśayabhāvaparīkṣakāya buddhāya tattvaviduṣe kathayāṃcakāra // Saund_9.51 //	sattva āśaya anuśaya bhāva parīkṣakāya buddhāya tattva viduṣe kathayāṃcakāra 
SA_GK19_asvsau2u-1002	saundarananda mahākāvye “abhimānanindā” nāma navama sarga samāpta /	saundarananda mahākāvye abhimānanindā nāma navama sarga samāpta 
SA_GK19_asvsau2u-1003	daśamaḥ sargaḥ	daśamaḥ sargaḥ 
SA_GK19_asvsau2u-1004	svargadarśana	svarga darśana 
SA_GK19_asvsau2u-1005	śrutvā tataḥ sadvratamutsisṛkṣuṃ bhāryāṃ didṛkṣuṃ bhavanaṃ vivikṣum /	śrutvā tatas sat vratam utsisṛkṣum bhāryām didṛkṣum bhavanam vivikṣum 
SA_GK19_asvsau2u-1006	nandaṃ nirānandamapetadhairyamabhyujjihīrṣurmunirājuhāva // Saund_10.1 //	nandam nirānandam apeta dhairyam abhyujjihīrṣuḥ muniḥ ājuhāva 
SA_GK19_asvsau2u-1007	taṃ prāptamaprāptavimokṣamārgaṃ papraccha cittaskhalitaṃ sucittaḥ /	tam prāptam aprāpta vimokṣa mārgam papraccha citta skhalitam sucittaḥ 
SA_GK19_asvsau2u-1008	sa hrīmate hrīvinato jagāda svaṃ niścayaṃ niścayakovidāya // Saund_10.2 //	sa hrīmate hrī vinataḥ jagāda svam niścayam niścaya kovidāya 
SA_GK19_asvsau2u-1009	nandaṃ viditvā sugatastatastaṃ bhāryābhidhāne tamasi bhramantam /	nandam viditvā sugataḥ tatas tam bhāryā abhidhāne tamasi bhramantam 
SA_GK19_asvsau2u-1010	pāṇau gṛhītvā viyadutpapāta malaṃ jale sādhurivojjihīrṣuḥ // Saund_10.3 //	pāṇau gṛhītvā viyat utpapāta malam jale sādhuḥ iva ujjihīrṣuḥ 
SA_GK19_asvsau2u-1011	kāṣāyavastrau kanakāvadātau virejatustau nabhasi prasanne /	kāṣāya vastrau kanaka avadātau virejatuḥ tau nabhasi prasanne 
SA_GK19_asvsau2u-1012	anyonyasaṃśliṣṭavikīrṇapakṣau saraḥprakīrṇāviva cakravākau // Saund_10.4 //	anyonya saṃśliṣṭa vikīrṇa pakṣau saraḥ prakīrṇau iva cakravākau 
SA_GK19_asvsau2u-1013	tau devadārūttamagandhavantaṃ nadīsaraḥprasravaṇaughavantam /	tau devadāru uttama gandhavantam nadī saraḥ prasravaṇa oghavantam 
SA_GK19_asvsau2u-1014	ājagmatuḥ kāñcanadhātumantaṃ devarṣimantaṃ himavantamāśu // Saund_10.5 //	ājagmatuḥ kāñcana dhātumantam deva ṛṣimantam himavantam āśu 
SA_GK19_asvsau2u-1015	tasmin girau cāraṇāsiddhajuṣṭe śive havirdhūmakṛtottarīye /	tasmin girau cāraṇa siddha juṣṭe śive haviḥ dhūma kṛta uttarīye 
SA_GK19_asvsau2u-1016	agamyapārasya nirāśrayasya tau tasthaturdvīpa ivāmbarasya // Saund_10.6 //	agamya pārasya nirāśrayasya tau tasthatuḥ dvīpe iva ambarasya 
SA_GK19_asvsau2u-1017	śāntendriye tatra munau sthite tu savismayaṃ dikṣu dadarśa nandaḥ /	śānta indriye tatra munau sthite tu sa vismayam dikṣu dadarśa nandaḥ 
SA_GK19_asvsau2u-1018	darīśca kuñjāṃśca vanaukasaśca vibhūṣaṇaṃ rakṣaṇameva cādreḥ // Saund_10.7 //	darīḥ ca kuñjān ca vanaukasaḥ ca vibhūṣaṇam rakṣaṇam eva ca adreḥ 
SA_GK19_asvsau2u-1019	bahvāyate tatra site hi śṛṅge saṃkṣiptabarhaḥ śayito mayūraḥ /	bahvāyate tatra site hi śṛṅge saṃkṣipta barhaḥ śayitaḥ mayūraḥ 
SA_GK19_asvsau2u-1020	bhuje balasyāyatapīnabāhorvaiḍūryakeyūra ivābabhāse // Saund_10.8 //	bhuje balasya āyata pīna bāhoḥ vaiḍūrya keyūraḥ iva ābabhāse 
SA_GK19_asvsau2u-1021	manaḥśīlādhātuśilāśrayeṇa pītākṛtāṃso virarāja siṃhaḥ /	manaḥśīlā dhātu śilā āśrayeṇa pīta ākṛta aṃsaḥ virarāja siṃhaḥ 
SA_GK19_asvsau2u-1022	saṃtaptacāmīkarabhakticitraṃ rūpyāṅgadaṃ śīrṇamivāmbikasya // Saund_10.9 //	saṃtapta cāmīkara bhakti citram rūpya aṅgadam śīrṇam iva ambikasya 
SA_GK19_asvsau2u-1023	vyāghraḥ klamavyāyatakhelagāmī lāṅgūlacakreṇa kṛtāpasavyaḥ /	vyāghraḥ klama vyāyata khela gāmī lāṅgūla cakreṇa kṛta apasavyaḥ 
SA_GK19_asvsau2u-1024	babhau gireḥ prasravaṇa pipāsurditsan pitṛbhyo 'mbha ivāvatīrṇaḥ // Saund_10.10 //	babhau gireḥ prasravaṇa pipāsuḥ ditsan pitṛbhyaḥ mbhaḥ iva avatīrṇaḥ 
SA_GK19_asvsau2u-1025	calatkadambe himavannitambe tarau pralambe camaro lalambe /	calat kadambe himavat nitambe tarau pralambe camaraḥ lalambe 
SA_GK19_asvsau2u-1026	chettuṃ vilagnaṃ na śaśāka bālaṃ kulodgatāṃ prītimivāryavṛttaḥ // Saund_10.11 //	chettum vilagnam na śaśāka bālam kula udgatām prītim iva ārya vṛttaḥ 
SA_GK19_asvsau2u-1027	suvarṇagaurāśca kirātasaṃghā mayūrapitrojjvalagātralekhāḥ /	suvarṇa gaurāḥ ca kirāta saṃghāḥ mayūra pitrā ujjvala gātra lekhāḥ 
SA_GK19_asvsau2u-1028	śārdūlapātapratimā guhābhyo niṣpeturudgāra ivācalasya // Saund_10.12 //	śārdūla pāta pratimāḥ guhābhyaḥ niṣpetuḥ udgāraḥ iva acalasya 
SA_GK19_asvsau2u-1029	darīcarīṇāmatisundarīṇāṃ manoharaśroṇikucodarīṇām /	darī carīṇām ati sundarīṇām manohara śroṇi kuca udarīṇām 
SA_GK19_asvsau2u-1030	vṛndāni rejurdiśi kinnarīṇāṃ puṣpotkacānāmiva vallarīṇām // Saund_10.13 //	vṛndāni rejuḥ diśi kinnarīṇām puṣpa utkacānām iva vallarīṇām 
SA_GK19_asvsau2u-1031	nagānnagasyopari devadārūnāyāsayantaḥ kapayo viceruḥ /	nagān nagasya upari devadārūn āyāsayantaḥ kapayaḥ viceruḥ 
SA_GK19_asvsau2u-1032	tebhyaḥ phalaṃ nāpurato 'pajagmurmoghaprasādebhya iveśvarebhyaḥ // Saund_10.14 //	tebhyaḥ phalam na a puratas upajagmuḥ mogha prasādebhyaḥ iva īśvarebhyaḥ 
SA_GK19_asvsau2u-1033	tasmāttu yūthādapasāryamāṇāṃ niṣpīḍitālaktakaraktavaktrām /	tasmāt tu yūthāt apasāryamāṇām niṣpīḍita alaktaka rakta vaktrām 
SA_GK19_asvsau2u-1034	śākhāmṛgīmekavipannadṛṣṭiṃ dṛṣṭvā munirnandamidaṃ babhāṣe // Saund_10.15 //	śākhāmṛgīm eka vipanna dṛṣṭim dṛṣṭvā muniḥ nandam idam babhāṣe 
SA_GK19_asvsau2u-1035	kā nanda rūpeṇa ca ceṣṭayā ca saṃpaśyataścārutarā matā te /	kā nanda rūpeṇa ca ceṣṭayā ca saṃpaśyataḥ cārutarā matā te 
SA_GK19_asvsau2u-1036	eṣā mṛgī vaikavipannadṛṣṭiḥ sa vā jano yatra gatā taveṣṭiḥ // Saund_10.16 //	eṣā mṛgī vā eka vipanna dṛṣṭiḥ sa vā janaḥ yatra gatā tava iṣṭiḥ 
SA_GK19_asvsau2u-1037	ityevamuktaḥ sugatena nandaḥ kṛtvā smitaṃ kiṃcididaṃ jagāda /	iti evam uktaḥ sugatena nandaḥ kṛtvā smitam kiṃcid idam jagāda 
SA_GK19_asvsau2u-1038	kva cottamastrī bhagavan vadhūste mṛgī nagakleśakarī kva caiṣā // Saund_10.17 //	kva ca uttama strī bhagavan vadhūḥ te mṛgī naga kleśa karī kva ca eṣā 
SA_GK19_asvsau2u-1039	tato munistasya niśamya vākyaṃ hetvantaraṃ kiṃcidavekṣamāṇaḥ /	tatas muniḥ tasya niśamya vākyam hetu antaram kiṃcid avekṣamāṇaḥ 
SA_GK19_asvsau2u-1040	ālambya nandaṃ prayayau tathaiva krīḍāvanaṃ vajradharasya rājñaḥ // Saund_10.18 //	ālambya nandam prayayau tathā eva krīḍā vanam vajradharasya rājñaḥ 
SA_GK19_asvsau2u-1041	ṛtāvṛtāvākṛtimeka eke kṣaṇe kṣaṇe bibhrati yatra vṛkṣāḥ /	ṛtau ṛtau ākṛtim eke eke kṣaṇe kṣaṇe bibhrati yatra vṛkṣāḥ 
SA_GK19_asvsau2u-1042	citrāṃ samastāmapi kecidanye ṣaṇṇāmṛtūnāṃ śriyamudvahanti // Saund_10.19 //	citrām samastām api kecid anye ṣaṇṇām ṛtūnām śriyam udvahanti 
SA_GK19_asvsau2u-1043	puṣyanti kecit surabhīrudārā mālāḥ srajaśca granthitā vicitrāḥ /	puṣyanti kecid sura bhīḥ udārāḥ mālāḥ srajaḥ ca granthitāḥ vicitrāḥ 
SA_GK19_asvsau2u-1044	karṇānukūlānavataṃsakāṃśca pratyarthibhūtāniva kuṇḍalānām // Saund_10.20 //	karṇa anukūlān avataṃsakān ca pratyarthi bhūtān iva kuṇḍalānām 
SA_GK19_asvsau2u-1045	raktāni phullāḥ kamalāni yatra pradīpavṛkṣā iva bhānti vṛkṣāḥ /	raktāni phullāḥ kamalāni yatra pradīpa vṛkṣāḥ iva bhānti vṛkṣāḥ 
SA_GK19_asvsau2u-1046	praphullanīlotpalarohiṇo 'nye sonmīlitākṣā eva bhānti vṛkṣāḥ // Saund_10.21 //	praphulla nīlotpala rohiṇaḥ nye sa unmīlita akṣāḥ eva bhānti vṛkṣāḥ 
SA_GK19_asvsau2u-1047	nānāvirāgāṇyatha pāṇḍarāṇi suvarṇabhaktivyavabhāsitāni /	nānā virāgāṇi atha pāṇḍarāṇi suvarṇa bhakti vyavabhāsitāni 
SA_GK19_asvsau2u-1048	atāntavānyekaghanāni yatra sūkṣmāṇi vāsāṃsi phalanti vṛkṣāḥ // Saund_10.22 //	atāntavāni eka ghanāni yatra sūkṣmāṇi vāsāṃsi phalanti vṛkṣāḥ 
SA_GK19_asvsau2u-1049	hārān maṇinuttamakuṇḍalāni keyūravaryāṇyatha nūpurāṇi /	hārān maṇi nuttama kuṇḍalāni keyūra varyāṇi atha nūpurāṇi 
SA_GK19_asvsau2u-1050	evaṃvidhānyābharaṇāni yatra svargānurūpāṇi phalanti vṛkṣāḥ // Saund_10.23 //	evaṃvidhāni ābharaṇāni yatra svarga anurūpāṇi phalanti vṛkṣāḥ 
SA_GK19_asvsau2u-1051	vaiḍūryanālāni ca kāñcanāni padmāni vajrāṅkurakesarāṇi /	vaiḍūrya nālāni ca kāñcanāni padmāni vajra aṅkura kesarāṇi 
SA_GK19_asvsau2u-1052	sparśakṣamāṇyuttamagandhavanti rohanti niṣkampatalā nalinyaḥ // Saund_10.24 //	sparśa kṣamāṇi uttama gandhavanti rohanti niṣkampa talāḥ nalinyaḥ 
SA_GK19_asvsau2u-1053	yatrāyatāṃścaiva tatāṃśca tāṃstān vādyasya hetūn suṣirān ghanāṃśca /	yatra āyatān ca eva tatān ca tān tān vādyasya hetūn suṣirān ghanān ca 
SA_GK19_asvsau2u-1054	phalanti vṛkṣā maṇihemacitrāḥ krīḍāsahāyāstridaśālayānām // Saund_10.25 //	phalanti vṛkṣāḥ maṇi hema citrāḥ krīḍā sahāyāḥ tridaśālayānām 
SA_GK19_asvsau2u-1055	mandāravṛkṣāṃśca kuśeśayāṃśca puṣpānatān kokanadāṃśca vṛkṣān /	mandāra vṛkṣān ca kuśeśayān ca puṣpān atān kokanadān ca vṛkṣān 
SA_GK19_asvsau2u-1056	ākramya māhātmyaguṇairvirājan rājāyate yatra sa pārijātaḥ // Saund_10.26 //	ākramya māhātmya guṇaiḥ virājan rājāyate yatra sa pārijātaḥ 
SA_GK19_asvsau2u-1057	kṛṣṭe tapaḥśīlahalairakhinnaistriviṣṭapakṣetratale prasūtāḥ /	kṛṣṭe tapaḥ śīla halaiḥ akhinnaiḥ triviṣṭapa kṣetra tale prasūtāḥ 
SA_GK19_asvsau2u-1058	evaṃvidhā yatra sadānuvṛttā divaukasāṃ bhogavidhānavṛkṣāḥ // Saund_10.27 //	evaṃvidhāḥ yatra sadā anuvṛttāḥ divaukasām bhoga vidhāna vṛkṣāḥ 
SA_GK19_asvsau2u-1059	manaḥśilābhairvadanairvihaṃgā yatrākṣibhiḥ sphāṭikasaṃnibhaiśca /	manaḥśilā ābhaiḥ vadanaiḥ vihaṃgāḥ yatra akṣibhiḥ sphāṭika saṃnibhaiḥ ca 
SA_GK19_asvsau2u-1060	śāvaiśca pakṣairabhilohitāntairmāñjiṣṭhakairardhasitaiśca pādaiḥ // Saund_10.28 //	śāvaiḥ ca pakṣaiḥ abhilohita antaiḥ māñjiṣṭhakaiḥ ardha sitaiḥ ca pādaiḥ 
SA_GK19_asvsau2u-1061	citraiḥ suvarṇacchadanaistathānye vaiḍuryanīlairnayanaiḥ prasannaiḥ /	citraiḥ suvarṇa chadanaiḥ tathā anye vaiḍurya nīlaiḥ nayanaiḥ prasannaiḥ 
SA_GK19_asvsau2u-1062	vihaṃgamāḥ śiñjirikābhidhānā rutairmanaḥśrotraharairbhramanti // Saund_10.29 //	vihaṃgamāḥ śiñjirikā abhidhānāḥ rutaiḥ manaḥ śrotra haraiḥ bhramanti 
SA_GK19_asvsau2u-1063	raktābhiragreṣu ca vallarībhirmadhyeṣu cāmīkarapiñjarābhiḥ /	raktābhiḥ agreṣu ca vallarībhiḥ madhyeṣu cāmīkara piñjarābhiḥ 
SA_GK19_asvsau2u-1064	vaiḍūryavarṇābhirupāntamadhyeṣvalaṃkṛtā yatra khagāścaranti // Saund_10.30 //	vaiḍūrya varṇābhiḥ upānta madhyeṣu alaṃkṛtāḥ yatra khagāḥ caranti 
SA_GK19_asvsau2u-1065	rociṣṇavo nāma patatriṇo 'nye diptāgnivarṇā jvalitairivāsyaiḥ /	rociṣṇavaḥ nāma patatriṇaḥ nye dipta agni varṇāḥ jvalitaiḥ iva āsyaiḥ 
SA_GK19_asvsau2u-1066	bhramanti dṛṣṭīrvapuṣākṣipantaḥ svanaiḥ śubhairapsaraso harantaḥ // Saund_10.31 //	bhramanti dṛṣṭīḥ vapuṣā ākṣipantaḥ svanaiḥ śubhaiḥ apsarasaḥ harantaḥ 
SA_GK19_asvsau2u-1067	yatreṣṭaceṣṭāḥ satataprahṛṣṭā nirartayo nirjaraso viśokāḥ /	yatra iṣṭa ceṣṭāḥ satata prahṛṣṭāḥ nirartayaḥ nirjarasaḥ viśokāḥ 
SA_GK19_asvsau2u-1068	svaiḥ karmabhirhīnaviśiṣṭamadhyāḥ svayaṃprabhāḥ puṇyakṛto ramante // Saund_10.32 //	svaiḥ karmabhiḥ hīna viśiṣṭa madhyāḥ svayaṃprabhāḥ puṇya kṛtaḥ ramante 
SA_GK19_asvsau2u-1069	pūrvaṃ tapomūlyaparigraheṇa svargakrayārthaṃ kṛtaniścayānām /	pūrvam tapaḥ mūlya parigraheṇa svarga kraya artham kṛta niścayānām 
SA_GK19_asvsau2u-1070	manāṃsi khinnāni tapodhanānāṃ haranti yatrāpsaraso laḍantyaḥ // Saund_10.33 //	manāṃsi khinnāni tapodhanānām haranti yatra apsarasaḥ laḍantyaḥ 
SA_GK19_asvsau2u-1071	nityotsavaṃ taṃ ca niśāmya lokaṃ nistandrinidrāratiśokarogam /	nitya utsavam tam ca niśāmya lokam nistandri nidrā rati śoka rogam 
SA_GK19_asvsau2u-1072	nando jarāmṛtyuvaśaṃ sadārtaṃ mene śmaśānapratimaṃ nṛlokam // Saund_10.34 //	nandaḥ jarā mṛtyu vaśam sadā ārtam mene śmaśāna pratimam nṛ lokam 
SA_GK19_asvsau2u-1073	aindraṃ vanaṃ tacca dadarśa nandaḥ samantato vismayaphulladṛṣṭiḥ /	aindram vanam tat ca dadarśa nandaḥ samantataḥ vismaya phulla dṛṣṭiḥ 
SA_GK19_asvsau2u-1074	harṣānvitāścāpsarasaḥ parīyuḥ sagarvamanyonyamavekṣamāṇāḥ // Saund_10.35 //	harṣa anvitāḥ ca apsarasaḥ parīyuḥ sa garvam anyonyam avekṣamāṇāḥ 
SA_GK19_asvsau2u-1075	sadā yuvatyo madanaikakāryāḥ sādhāraṇāḥ puṇyakṛtāṃ vihārāḥ /	sadā yuvatyaḥ madana eka kāryāḥ sādhāraṇāḥ puṇya kṛtām vihārāḥ 
SA_GK19_asvsau2u-1076	divyāśca nirdoṣaparigrahāśca tapaḥphalasyāśrayaṇaṃ surāṇām // Saund_10.36 //	divyāḥ ca nirdoṣa parigrahāḥ ca tapaḥ phalasya āśrayaṇam surāṇām 
SA_GK19_asvsau2u-1077	tāsāṃ jagurdhīramudāttamanyāḥ padmāni kāścillalitaṃ babhañjuḥ /	tāsām jaguḥ dhīram udāttam anyāḥ padmāni kāścid lalitam babhañjuḥ 
SA_GK19_asvsau2u-1078	anyonyaharṣān nanṛtustathānyāścitrāṅgahārāḥ stanabhinnahārāḥ // Saund_10.37 //	anyonya harṣāt nanṛtuḥ tathā anyāḥ citra aṅgahārāḥ stana bhinna hārāḥ 
SA_GK19_asvsau2u-1079	kāsāṃcidāsāṃ vadanāni rejurvanāntarebhyaścalakuṇḍalāni /	kāsāṃcid āsām vadanāni rejuḥ vana antarebhyaḥ cala kuṇḍalāni 
SA_GK19_asvsau2u-1080	vyāviddhaparṇebhya ivākarebhyaḥ padmāni kāraṇḍavaghaṭṭitāni // Saund_10.38 //	vyāviddha parṇebhyaḥ iva ākarebhyaḥ padmāni kāraṇḍava ghaṭṭitāni 
SA_GK19_asvsau2u-1081	tāḥ niḥsṛtāḥ prekṣya vanāntarebhyastaḍitpatākā iva toyadebhyaḥ /	tāḥ niḥsṛtāḥ prekṣya vana antarebhyaḥ taḍit patākāḥ iva toyadebhyaḥ 
SA_GK19_asvsau2u-1082	nandasya rāgeṇa tanurvivepe jale cale candramasaḥ prabheva // Saund_10.39 //	nandasya rāgeṇa tanuḥ vivepe jale cale candramasaḥ prabhā iva 
SA_GK19_asvsau2u-1083	vapuśca divyaṃ lalitāśca ceṣṭāstataḥ sa tāsāṃ manasā jahāra /	vapuḥ ca divyam lalitāḥ ca ceṣṭāḥ tatas sa tāsām manasā jahāra 
SA_GK19_asvsau2u-1084	kautūhalāvarjitayā ca dṛṣṭyā saṃśleṣatarṣādiva jātarāgaḥ // Saund_10.40 //	kautūhala āvarjitayā ca dṛṣṭyā saṃśleṣa tarṣāt iva jāta rāgaḥ 
SA_GK19_asvsau2u-1085	sa jātatarṣo 'psarasaḥ pipāsustatprāptaye 'dhiṣṭhitaviklavārtaḥ /	sa jāta tarṣo psarasaḥ pipāsuḥ tad prāptaye dhiṣṭhita viklava ārtaḥ 
SA_GK19_asvsau2u-1086	lolendriyāśvena manorathena jehrīyamāṇo na dhṛtiṃ cakāra // Saund_10.41 //	lola indriya aśvena manorathena jehrīyamāṇaḥ na dhṛtim cakāra 
SA_GK19_asvsau2u-1087	yathā manuṣyo malinaṃ hi vāsaḥ kṣāreṇa bhūyo malinīkaroti /	yathā manuṣyaḥ malinam hi vāsaḥ kṣāreṇa bhūyas malinīkaroti 
SA_GK19_asvsau2u-1088	malakṣayārthaṃ na malodbhavārthaṃ rajastathāsmai munirācakarṣa // Saund_10.42 //	mala kṣaya artham na mala udbhava artham rajaḥ tathā asmai muniḥ ācakarṣa 
SA_GK19_asvsau2u-1089	doṣāṃśca kāyād bhiṣagujjihīrṣurbhūyo yathā kleśayituṃ yateta /	doṣān ca kāyāt bhiṣaj ujjihīrṣuḥ bhūyas yathā kleśayitum yateta 
SA_GK19_asvsau2u-1090	rāgaṃ tathā tasya munirjighāṃsurbhūyastaraṃ rāgamupānināya // Saund_10.43 //	rāgam tathā tasya muniḥ jighāṃsuḥ bhūyastaram rāgam upānināya 
SA_GK19_asvsau2u-1091	dīpaprabhāṃ hanti yathāndhakāre sahasraraśmeruditasya dīptiḥ /	dīpa prabhām hanti yathā andhakāre sahasraraśmeḥ uditasya dīptiḥ 
SA_GK19_asvsau2u-1092	manuṣyaloke dyutimaṅganānāmantardadhātyapsarasāṃ tathā śrīḥ // Saund_10.44 //	manuṣya loke dyutim aṅganānām antardadhāti apsarasām tathā śrīḥ 
SA_GK19_asvsau2u-1093	mahacca rūpaṃ svaṇu hanti rūpaṃ śabdo mahān hanti ca śabdamalpam /	mahat ca rūpam su aṇu hanti rūpam śabdaḥ mahān hanti ca śabdam alpam 
SA_GK19_asvsau2u-1094	gurvī rujā hanti rujāṃ ca mṛdvīṃ sarvo mahān heturaṇorvadhāya // Saund_10.45 //	gurvī rujā hanti rujām ca mṛdvīm sarvaḥ mahān hetuḥ aṇoḥ vadhāya 
SA_GK19_asvsau2u-1095	muneḥ prabhāvācca śaśāka nandastaddarśanaṃ soḍhumasahyamanyaiḥ /	muneḥ prabhāvāt ca śaśāka nandaḥ tad darśanam soḍhum asahyam anyaiḥ 
SA_GK19_asvsau2u-1096	avītarāgasya hi durbalasya mano dahedapsarasāṃ vapuḥśrīḥ // Saund_10.46 //	a vīta rāgasya hi durbalasya manaḥ dahet apsarasām vapuḥ śrīḥ 
SA_GK19_asvsau2u-1097	matvā tato nandamudīrṇarāgaṃ bhāryānurodhādapavṛttarāgam /	matvā tatas nandam udīrṇa rāgam bhāryā anurodhāt apavṛtta rāgam 
SA_GK19_asvsau2u-1098	rāgeṇa rāgaṃ pratihantukāmo munirvirāgo giramityuvāca // Saund_10.47 //	rāgeṇa rāgam pratihantu kāmaḥ muniḥ virāgaḥ giram iti uvāca 
SA_GK19_asvsau2u-1099	etāḥ striyaḥ paśya divaukasastvaṃ nirīkṣya ca brūhi yathārthatattvam /	etāḥ striyaḥ paśya divaukasaḥ tvam nirīkṣya ca brūhi yathārtha tattvam 
SA_GK19_asvsau2u-1100	etāḥ kathaṃ rūpaguṇairmatāste sa vā jano yatra gataṃ manaste // Saund_10.48 //	etāḥ katham rūpa guṇaiḥ matāḥ te sa vā janaḥ yatra gatam manaḥ te 
SA_GK19_asvsau2u-1101	athāpsaraḥsveva niviṣṭadṛṣṭī rāgāgnināntarhṛdaye pradīptaḥ /	atha apsaraḥsu eva niviṣṭa dṛṣṭiḥ rāga agninā antar hṛdaye pradīptaḥ 
SA_GK19_asvsau2u-1102	sagadgadaṃ kāmaviṣaktacetāḥ kṛtāñjalirvākyamuvāca nandaḥ // Saund_10.49 //	sa gadgadam kāma viṣakta cetāḥ kṛtāñjaliḥ vākyam uvāca nandaḥ 
SA_GK19_asvsau2u-1103	haryaṅganāsau muṣitaikadṛṣṭiryadantare syāttava nātha vadhvāḥ /	hari aṅganā asau muṣita eka dṛṣṭiḥ yat antare syāt tava nātha vadhvāḥ 
SA_GK19_asvsau2u-1104	tadantare 'sau kṛpaṇā vadhūste vapuṣmatīrapsarasaḥ pratītya // Saund_10.50 //	tad antare sau kṛpaṇā vadhūḥ te vapuṣmatīḥ apsarasaḥ pratītya 
SA_GK19_asvsau2u-1105	āsthā yathā pūrvamabhūnna kācidanyāsu me strīṣu niśāmya bhāryām /	āsthā yathā pūrvam abhūt na kācid anyāsu me strīṣu niśāmya bhāryām 
SA_GK19_asvsau2u-1106	tasyāṃ tataḥsamprati kācidāsthā na me niśāmyaiva hi rūpamāsām // Saund_10.51 //	tasyām tatas samprati kācid āsthā na me niśāmya eva hi rūpam āsām 
SA_GK19_asvsau2u-1107	yathā pratapto mṛdunātapena dahyeta kaścin mahatānalena /	yathā prataptaḥ mṛdunā ātapena dahyeta kaścid mahatā analena 
SA_GK19_asvsau2u-1108	rāgeṇa pūrvaṃ mṛdunābhitapto rāgāgninānena tathābhidahye // Saund_10.52 //	rāgeṇa pūrvam mṛdunā abhitaptaḥ rāga agninā anena tathā abhidahye 
SA_GK19_asvsau2u-1109	vāgvāriṇāṃ māṃ pariṣiñca tasmādyāvanna dahye sa ivābjaśatruḥ /	vāc vāriṇām mām pariṣiñca tasmāt yāvat na dahye saḥ iva abjaśatruḥ 
SA_GK19_asvsau2u-1110	rāgāgniradyaiva hiṃ māṃ didhakṣuḥ kakṣaṃ savṛkṣāgramivotthito 'gniḥ // Saund_10.53 //	rāga agniḥ adyā eva him mām didhakṣuḥ kakṣam sa vṛkṣa agram iva utthitaḥ gniḥ 
SA_GK19_asvsau2u-1111	prasīda sīdāmi vimuñca mā mune vasundharādhairya na dhairyamasti me /	prasīda sīdāmi vimuñca mā mune vasundharā dhairya na dhairyam asti me 
SA_GK19_asvsau2u-1112	asūn vimokṣyāmi vimuktamānasa prayaccha vā vāgamṛtaṃ mumūrṣave // Saund_10.54 //	asūn vimokṣyāmi vimukta mānasa prayaccha vā vāc amṛtam mumūrṣave 
SA_GK19_asvsau2u-1113	anarthabhogena vighātadṛṣṭinā pramādadaṃṣṭreṇa tamoviṣāgninā /	anartha bhogena vighāta dṛṣṭinā pramāda daṃṣṭreṇa tamaḥ viṣa agninā 
SA_GK19_asvsau2u-1114	ahaṃ hi daṣṭo hṛdi manmathāhinā vidhatsva tasmādagadaṃ mahābhiṣak // Saund_10.55 //	aham hi daṣṭaḥ hṛdi manmatha ahinā vidhatsva tasmāt agadam mahā bhiṣak 
SA_GK19_asvsau2u-1115	anena daṣṭo madanāhināhinā na kaścidātmanyanavasthitaḥ sthitaḥ /	anena daṣṭaḥ madana ahinā ahinā na kaścid ātmani anavasthitaḥ sthitaḥ 
SA_GK19_asvsau2u-1116	mumoha bodhyorhyacalātmano mano babhūva dhīmāṃśca sa śantanustanuḥ // Saund_10.56 //	mumoha bodhyoḥ hi acala ātmanaḥ manaḥ babhūva dhīmān ca sa śantanuḥ tanuḥ 
SA_GK19_asvsau2u-1117	sthite viśiṣṭe tvayi saṃśraye śraye yathā na yāmīha vasan diśaṃ diśam /	sthite viśiṣṭe tvayi saṃśraye śraye yathā na yāmi iha vasan diśam diśam 
SA_GK19_asvsau2u-1118	yathā ca labdhvā vyasanakṣayaṃ kṣayaṃ vrajāmi tanme kuru śaṃsataḥ sataḥ // Saund_10.57 //	yathā ca labdhvā vyasana kṣayam kṣayam vrajāmi tat me kuru śaṃsataḥ sataḥ 
SA_GK19_asvsau2u-1119	tato jighāṃsurhṛdi tasya tattamastamonudo naktamivotthitaṃ tamaḥ /	tatas jighāṃsuḥ hṛdi tasya tat tamaḥ tamonudaḥ naktam iva utthitam tamaḥ 
SA_GK19_asvsau2u-1120	maharṣicandro jagatastamonudastamaḥprahīṇo nijagāda gautamaḥ // Saund_10.58 //	mahā ṛṣi candraḥ jagataḥ tamonudaḥ tamaḥ prahīṇaḥ nijagāda gautamaḥ 
SA_GK19_asvsau2u-1121	dhṛtiṃ pariṣvajya vidhūya vikriyāṃ nigṛhya tāvacchrutacetasī śṛṇu /	dhṛtim pariṣvajya vidhūya vikriyām nigṛhya tāvat śruta cetasī śṛṇu 
SA_GK19_asvsau2u-1122	imā yadi prārthayase tvamaṅganā vidhatsva śuklārthamihottamaṃ tapaḥ // Saund_10.59 //	imāḥ yadi prārthayase tvam aṅganāḥ vidhatsva śukla artham iha uttamam tapaḥ 
SA_GK19_asvsau2u-1123	imā hi śakyā na balānna sevayā na saṃpradānena na rūpavattayā /	imāḥ hi śakyāḥ na balāt na sevayā na saṃpradānena na rūpavat tayā 
SA_GK19_asvsau2u-1124	imā hriyante khalu dharmacaryayā sacet praharṣaścara dharmamādṛtaḥ // Saund_10.60 //	imāḥ hriyante khalu dharma caryayā saced praharṣaḥ cara dharmam ādṛtaḥ 
SA_GK19_asvsau2u-1125	ihādhivāso divi daivataiḥ samaṃ vanāni ramyāṇyajarāśca yoṣitaḥ /	iha adhivāsaḥ divi daivataiḥ samam vanāni ramyāṇi ajarāḥ ca yoṣitaḥ 
SA_GK19_asvsau2u-1126	idaṃ phalaṃ svasya śubhasya karmaṇo na dattamanyena na cāpyahetutaḥ // Saund_10.61 //	idam phalam svasya śubhasya karmaṇaḥ na dattam anyena na ca api ahetutaḥ 
SA_GK19_asvsau2u-1127	kṣitau manuṣyo dhanurādibhiḥ śramaiḥ striyaḥ kadāciddhi labheta vā na vā /	kṣitau manuṣyaḥ dhanuḥ ādibhiḥ śramaiḥ striyaḥ kadācid hi labheta vā na vā 
SA_GK19_asvsau2u-1128	asaṃśayaṃ yattviha dharmacaryayā bhaveyuretā divi puṇyakarmaṇaḥ // Saund_10.62 //	asaṃśayam yat tu iha dharma caryayā bhaveyuḥ etāḥ divi puṇya karmaṇaḥ 
SA_GK19_asvsau2u-1129	tadapramatto niyame samudyato ramasva yadyapsaraso 'bhilipsase /	tat apramattaḥ niyame samudyataḥ ramasva yadi apsarasaḥ bhilipsase 
SA_GK19_asvsau2u-1130	ahaṃ ca te 'tra pratibhūḥ sthire vrate yathā tvamābhiniyataṃ sameṣyasi // Saund_10.63 //	aham ca te pratibhūḥ sthire vrate yathā sameṣyasi 
SA_GK19_asvsau2u-1131	ataḥparaṃ paramamiti vyavasthitaḥ parāṃ dhṛtiṃ paramamunau cakāra saḥ /	atas param paramam iti vyavasthitaḥ parām dhṛtim parama munau cakāra saḥ 
SA_GK19_asvsau2u-1132	tato muniḥ pavana ivāmbarāt patan pragṛhya taṃ punaragamanmahītalam // Saund_10.64 //	tatas muniḥ pavanaḥ iva ambarāt patan pragṛhya tam punar agamat mahī talam 
SA_GK19_asvsau2u-1133	saundarananda mahākāvye “svargadarśana” nāma daśama sarga samāpta /	saundarananda mahākāvye svargadarśana nāma daśama sarga samāpta 
SA_GK19_asvsau2u-1134	ekādaśaḥ sargaḥ	ekādaśaḥ sargaḥ 
SA_GK19_asvsau2u-1135	svarga kī hīnatā	svarga kī hīna tā 
SA_GK19_asvsau2u-1136	tatastā yoṣito dṛṣṭvā nando nandanacāriṇīḥ /	tatas tāḥ yoṣitaḥ dṛṣṭvā nandaḥ nandana cāriṇīḥ 
SA_GK19_asvsau2u-1137	babandha niyamastambhe durdamaṃ capalaṃ manaḥ // Saund_11.1 //	babandha niyama stambhe durdamam capalam manaḥ 
SA_GK19_asvsau2u-1138	so 'niṣṭanaiṣkramyaraso mlānatāmarasopamaḥ /	saḥ niṣṭa naiṣkramya rasaḥ mlāna tāmarasa upamaḥ 
SA_GK19_asvsau2u-1139	cacāra viraso dharmaṃ niveśyāpsaraso hṛdi // Saund_11.2 //	cacāra virasaḥ dharmam niveśya apsarasaḥ hṛdi 
SA_GK19_asvsau2u-1140	tathā lolendriyo bhūtvā dayitendriyagocaraḥ /	tathā lola indriyaḥ bhūtvā dayita indriya gocaraḥ 
SA_GK19_asvsau2u-1141	indriyārthavaśādeva babhūva niyatendriyaḥ // Saund_11.3 //	indriya artha vaśāt eva babhūva niyata indriyaḥ 
SA_GK19_asvsau2u-1142	kāmacaryāsu kuśalo bhikṣucaryāsu viklavaḥ /	kāma caryāsu kuśalaḥ bhikṣu caryāsu viklavaḥ 
SA_GK19_asvsau2u-1143	paramācāryaviṣṭabdho brahmacaryeṃ cacāra saḥ // Saund_11.4 //	parama ācārya viṣṭabdhaḥ cacāra saḥ 
SA_GK19_asvsau2u-1144	saṃvṛtena ca śāntena tīvreṇa madanena ca /	saṃvṛtena ca śāntena tīvreṇa madanena ca 
SA_GK19_asvsau2u-1145	jalāgneriva saṃsargācchaśāma ca śuśoṣa ca // Saund_11.5 //	jala agneḥ iva saṃsargāt śaśāma ca śuśoṣa ca 
SA_GK19_asvsau2u-1146	svabhāvadarśanīyo 'pi vairūpyamagamat param /	svabhāva darśanīyaḥ pi vairūpyam agamat param 
SA_GK19_asvsau2u-1147	cintayāpsarasāṃ caiva niyamenāyatena ca // Saund_11.6 //	cintayā apsarasām ca eva niyamena āyatena ca 
SA_GK19_asvsau2u-1148	prastāveṣvapi bhāryāyāṃ priyabhāryastathāpi saḥ /	prastāveṣu api bhāryāyām priya bhāryaḥ tathā api saḥ 
SA_GK19_asvsau2u-1149	vītarāga ivātasthau na jaharṣa na cukṣubhe // Saund_11.7 //	vīta rāgaḥ iva ātasthau na jaharṣa na cukṣubhe 
SA_GK19_asvsau2u-1150	taṃ vyavasthitamājñāya bhāryārāgāt parāṅmukham /	tam vyavasthitam ājñāya bhāryā rāgāt parāṅmukham 
SA_GK19_asvsau2u-1151	abhigamyābravīnnandamānandaḥ praṇayādidam // Saund_11.8 //	abhigamya abravīt nandam ānandaḥ praṇayāt idam 
SA_GK19_asvsau2u-1152	aho sadṛśamārabdhaṃ śrutamasyābhijanasya ca /	aho sadṛśam ārabdham śrutam asya abhijanasya ca 
SA_GK19_asvsau2u-1153	nigṛhītendriyaḥ svastho niyame yadi saṃsthitaḥ // Saund_11.9 //	nigṛhīta indriyaḥ svasthaḥ niyame yadi saṃsthitaḥ 
SA_GK19_asvsau2u-1154	abhiṣvaktasya kāmeṣu rāgiṇo viṣayātmanaḥ /	abhiṣvaktasya kāmeṣu rāgiṇaḥ viṣaya ātmanaḥ 
SA_GK19_asvsau2u-1155	yadiyaṃ saṃvidutpannā neyamalpena hetunā // Saund_11.10 //	yat iyam saṃvid utpannā na iyam alpena hetunā 
SA_GK19_asvsau2u-1156	vyādhiralpena yatnena mṛduḥ pratinivāryate /	vyādhiḥ alpena yatnena mṛduḥ pratinivāryate 
SA_GK19_asvsau2u-1157	prabalaḥ prabalaireva yatnairnaśyati vā na vā // Saund_11.11 //	prabalaḥ prabalaiḥ eva yatnaiḥ naśyati vā na vā 
SA_GK19_asvsau2u-1158	durharo mānaso vyādhirbalavāṃśca tavābhavat /	durharaḥ mānasaḥ vyādhiḥ balavān ca tava abhavat 
SA_GK19_asvsau2u-1159	vinivṛtto yadi [ca] te sarvathā dhṛtimānasi // Saund_11.12 //	vinivṛttaḥ yadi ca te sarvathā dhṛtimān asi 
SA_GK19_asvsau2u-1160	duṣkaraṃ sādhvanāryeṇa māninā caiva mārdavam /	duṣkaram sādhu anāryeṇa māninā ca eva mārdavam 
SA_GK19_asvsau2u-1161	atisargaśca lubdhena brahmacaryaṃ ca rāgiṇā // Saund_11.13 //	atisargaḥ ca lubdhena brahmacaryam ca rāgiṇā 
SA_GK19_asvsau2u-1162	ekastu mama saṃdehastavāsyāṃ niyame dhṛtau /	ekaḥ tu mama saṃdehaḥ tava asyām niyame dhṛtau 
SA_GK19_asvsau2u-1163	atrānunayamicchāmi vaktavyaṃ yadi manyase // Saund_11.14 //	atrā anunayam icchāmi vaktavyam yadi manyase 
SA_GK19_asvsau2u-1164	ārjavābhihitaṃ vākyaṃ na ca mantavyamanyathā /	ārjava abhihitam vākyam na ca mantavyam anyathā 
SA_GK19_asvsau2u-1165	rūkṣamapyāśaye śuddhe rukṣato naiti sajjanaḥ // Saund_11.15 //	rūkṣam api āśaye śuddhe rukṣataḥ na eti sat janaḥ 
SA_GK19_asvsau2u-1166	apriyaṃ hi hitaṃ snigdhamasnigdhamahitaṃ priyam /	apriyam hi hitam snigdham asnigdham ahitam priyam 
SA_GK19_asvsau2u-1167	durlabhaṃ tu priyahitaṃ svādu pathyamivauṣadham // Saund_11.16 //	durlabham tu priya hitam svādu pathyam iva auṣadham 
SA_GK19_asvsau2u-1168	viśvāsaścārthacaryā ca sāmānyaṃ sukhaduḥkhayoḥ /	viśvāsaḥ ca artha caryā ca sāmānyam sukha duḥkhayoḥ 
SA_GK19_asvsau2u-1169	marṣaṇaṃ praṇayaścaiva mitravṛttiriyaṃ satām // Saund_11.17 //	marṣaṇam praṇayaḥ ca eva mitra vṛttiḥ iyam satām 
SA_GK19_asvsau2u-1170	tadidaṃ tvāṃ vivakṣāmi praṇayānna jighāṃsayā /	tat idam tvām vivakṣāmi praṇayāt na jighāṃsayā 
SA_GK19_asvsau2u-1171	tvacchreyo hi vivakṣā me yato nārhāmyupekṣitum // Saund_11.18 //	tvad śreyaḥ hi vivakṣā me yatas nā arhāmi upekṣitum 
SA_GK19_asvsau2u-1172	apsarobhṛtako dharmaṃ carasītyabhidhīyase /	apsaraḥ bhṛtakaḥ dharmam carasi iti abhidhīyase 
SA_GK19_asvsau2u-1173	kimidaṃ bhūtamāhosvit parihāso 'yamīdṛśaḥ // Saund_11.19 //	kim idam bhūtam āhosvit parihāsaḥ yam īdṛśaḥ 
SA_GK19_asvsau2u-1174	yadi tāvadidaṃ satyaṃ vakṣyāmyatra yadauṣadham /	yadi tāvat idam satyam vakṣyāmi atra yat auṣadham 
SA_GK19_asvsau2u-1175	auddhatyamatha vaktṛṇāmabhidhāsyāmi tadrajaḥ // Saund_11.20 //	auddhatyam atha vaktṛṇām abhidhāsyāmi tat rajaḥ 
SA_GK19_asvsau2u-1176	ślakṣṇapūrvamatho tena hṛdi so 'bhihatastadā /	ślakṣṇa pūrvam atho tena hṛdi saḥ bhihataḥ tadā 
SA_GK19_asvsau2u-1177	dhyātvā dīrghaṃ niśaśvāsa kiñciccāvāṅmukho 'bhavat // Saund_11.21 //	dhyātvā dīrgham niśaśvāsa kiñcid ca avāṅmukhaḥ bhavat 
SA_GK19_asvsau2u-1178	tatastasyeṅgitaṃ jñātvā manaḥsaṃkalpasūcakam /	tatas tasya iṅgitam jñātvā manaḥ saṃkalpa sūcakam 
SA_GK19_asvsau2u-1179	babhāṣe vākyamānando madhurodarkamapriyam // Saund_11.22 //	babhāṣe vākyam ānandaḥ madhura udarkam apriyam 
SA_GK19_asvsau2u-1180	ākāreṇāvagacchāmi tava dharmaprayojanam /	ākāreṇa avagacchāmi tava dharma prayojanam 
SA_GK19_asvsau2u-1181	yajjñātvā tvayi jātaṃ me hāsyaṃ kāruṇyameva ca // Saund_11.23 //	yat jñātvā tvayi jātam me hāsyam kāruṇyam eva ca 
SA_GK19_asvsau2u-1182	yathāsanārthaṃ skandhena kaścid gurvīṃ śilāṃ vahet /	yathā āsana artham skandhena kaścid gurvīm śilām vahet 
SA_GK19_asvsau2u-1183	tadvattvamapi kāmārthaṃ niyamaṃ voḍhumudyataḥ // Saund_11.24 //	tadvat tvam api kāma artham niyamam voḍhum udyataḥ 
SA_GK19_asvsau2u-1184	titāḍayiṣayā dṛpto yathā meṣo 'parsati /	titāḍayiṣayā dṛptaḥ yathā meṣaḥ 
SA_GK19_asvsau2u-1185	tadvadabrahmacaryāya brahmacaryamidaṃ tava // Saund_11.25 //	tadvat abrahmacaryāya brahmacaryam idam tava 
SA_GK19_asvsau2u-1186	cikrīṣanti yathā paṇyaṃ vaṇijo lābhalipsayā /	cikrīṣanti yathā paṇyam vaṇijaḥ lābha lipsayā 
SA_GK19_asvsau2u-1187	dharmacaryā tava tathā paṇyabhūtā na śāntaye // Saund_11.26 //	dharma caryā tava tathā paṇya bhūtā na śāntaye 
SA_GK19_asvsau2u-1188	yathā phalaviśeṣārtha bījaṃ vapati kārṣakaḥ /	yathā phala viśeṣa artha bījam vapati kārṣakaḥ 
SA_GK19_asvsau2u-1189	tadvad viṣayakārpaṇyād viṣayāṃstyaktavānasi // Saund_11.27 //	tadvat viṣaya kārpaṇyāt viṣayān tyaktavān asi 
SA_GK19_asvsau2u-1190	ākāṅkṣecca yathā rogaṃ pratīkārasukhepsayā /	ākāṅkṣet ca yathā rogam pratīkāra sukha īpsayā 
SA_GK19_asvsau2u-1191	duḥkhamanvicchati bhavāṃstathā viṣayatṛṣṇayā // Saund_11.28 //	duḥkham anvicchati bhavān tathā viṣaya tṛṣṇayā 
SA_GK19_asvsau2u-1192	yathā paśyati madhveva na prapātamavekṣate /	yathā paśyati madhu eva na prapātam avekṣate 
SA_GK19_asvsau2u-1193	paśyasyapsarasastadvad bhraṃśamante na paśyasi // Saund_11.29 //	paśyasi apsarasaḥ tadvat bhraṃśam ante na paśyasi 
SA_GK19_asvsau2u-1194	hṛdi kāmāgninā dīpte kāyena vahato vratam /	hṛdi kāma agninā dīpte kāyena vahataḥ vratam 
SA_GK19_asvsau2u-1195	kimidaṃ brahmacaryaṃ te manasābrahmacāriṇaḥ // Saund_11.30 //	kim idam brahmacaryam te manasā abrahmacāriṇaḥ 
SA_GK19_asvsau2u-1196	saṃsāre vartamānena yadā cāpsarasastvayā /	saṃsāre vartamānena yadā ca apsarasaḥ tvayā 
SA_GK19_asvsau2u-1197	prāptāstyaktāśca śataśastābhyaḥ kimiti te spṛhā // Saund_11.31 //	prāptāḥ tyaktāḥ ca śataśas tābhyaḥ kim iti te spṛhā 
SA_GK19_asvsau2u-1198	tṛptirnāstīndhanairagnernāmbhasā lavaṇāmbhasaḥ /	tṛptiḥ nā asti indhanaiḥ agneḥ nā ambhasā lavaṇāmbhasaḥ 
SA_GK19_asvsau2u-1199	nāpi kāmaiḥ satṛṣṇasya tasmāt kāmā na tṛṣtaye // Saund_11.32 //	na api kāmaiḥ sa tṛṣṇasya tasmāt kāmāḥ na tṛṣtaye 
SA_GK19_asvsau2u-1200	atṛptau sa kutaḥ śāntiraśāntau ca kutaḥ sukham /	atṛptau sa kutas śāntiḥ aśāntau ca kutas sukham 
SA_GK19_asvsau2u-1201	asukhe ca kutaḥ prītiraprītau ca kuto ratiḥ // Saund_11.33 //	asukhe ca kutas prītiḥ aprītau ca kutas ratiḥ 
SA_GK19_asvsau2u-1202	riraṃsā yadi te tasmādadhyātme dhīyatāṃ manaḥ /	riraṃsā yadi te tasmāt adhyātme dhīyatām manaḥ 
SA_GK19_asvsau2u-1203	praśāntā cānavadyā ca nāstyadhyātmasamā ratiḥ // Saund_11.34 //	praśāntā ca anavadyā ca na asti adhyātma samā ratiḥ 
SA_GK19_asvsau2u-1204	na tatra kāryaṃ tūryaiste na strībhirna vibhūṣaṇaiḥ /	na tatra kāryam tūryaiḥ te na strībhiḥ na vibhūṣaṇaiḥ 
SA_GK19_asvsau2u-1205	ekastvaṃ [yatra]tatrasthastayā ratyābhiraṃsyase // Saund_11.35 //	ekaḥ tvam yatra tatrasthaḥ tayā ratyā abhiraṃsyase 
SA_GK19_asvsau2u-1206	mānasaṃ balavad duḥkhaṃ tarṣe tiṣṭhati tiṣṭhati /	mānasam balavat duḥkham tarṣe tiṣṭhati tiṣṭhati 
SA_GK19_asvsau2u-1207	taṃ tarṣaṃ chindhi duḥkhaṃ hi tṛṣṇā cāsti ca nāsti ca // Saund_11.36 //	tam tarṣam chindhi duḥkham hi tṛṣṇā ca asti ca na asti ca 
SA_GK19_asvsau2u-1208	saṃpattau vā vipattau vā divā vā naktameva vā /	saṃpattau vā vipattau vā divā vā naktam eva vā 
SA_GK19_asvsau2u-1209	kāmeṣu hi satṛṣṇasya na śāntirupapadyate // Saund_11.37 //	kāmeṣu hi sa tṛṣṇasya na śāntiḥ upapadyate 
SA_GK19_asvsau2u-1210	kāmānāṃ prārthanā duḥkhā prāptau tṛptirna vidyate /	kāmānām prārthanā duḥkhā prāptau tṛptiḥ na vidyate 
SA_GK19_asvsau2u-1211	viyogānniyataḥ śoko viyogaśca dhruvo divi // Saund_11.38 //	viyogāt niyataḥ śokaḥ viyogaḥ ca dhruvaḥ divi 
SA_GK19_asvsau2u-1212	kṛtvāpi duṣkaraṃ karma svarge labdhvāpi durlabham /	kṛtvā api duṣkaram karma svarge labdhvā api durlabham 
SA_GK19_asvsau2u-1213	nṛlokaṃ punarevaiti pravāsāt svagṛhaṃ yathā // Saund_11.39 //	nṛ lokam punar eva eti pravāsāt sva gṛham yathā 
SA_GK19_asvsau2u-1214	yadā bhraṣṭasya kuśalaṃ śiṣṭaṃ kiṃcinna vidyate /	yadā bhraṣṭasya kuśalam śiṣṭam kiṃcid na vidyate 
SA_GK19_asvsau2u-1215	tiryakṣu pitṛloke vā narake copapadyate // Saund_11.40 //	tiryakṣu pitṛ loke vā narake ca upapadyate 
SA_GK19_asvsau2u-1216	tasya bhuktavataḥ svarge viṣayānuttamānapi /	tasya bhuktavataḥ svarge viṣayān uttamān api 
SA_GK19_asvsau2u-1217	bhraṣṭasyārtasya duḥkhena kimāsvādaḥ karoti saḥ // Saund_11.41 //	bhraṣṭasya ārtasya duḥkhena kim āsvādaḥ karoti saḥ 
SA_GK19_asvsau2u-1218	śyenāya prāṇivātsalyāt svamāṃsānyapi dattavān /	śyenāya prāṇi vātsalyāt sva māṃsāni api dattavān 
SA_GK19_asvsau2u-1219	śiviḥ svargāt paribhraṣṭastādṛk kṛtvāpi duṣkaram // Saund_11.42 //	śiviḥ svargāt paribhraṣṭaḥ tādṛś kṛtvā api duṣkaram 
SA_GK19_asvsau2u-1220	śakrasyārdhāsanaṃ gatvā pūrvapārthiva eṃva yaḥ /	śakrasya ardhāsanam gatvā pūrva pārthivaḥ eṃva yaḥ 
SA_GK19_asvsau2u-1221	sa devatvaṃ gataḥ kāle māndhātādhaḥ punaryayau // Saund_11.43 //	sa deva tvam gataḥ kāle māndhātā adhas punar yayau 
SA_GK19_asvsau2u-1222	rājyaṃ kṛtvāpi devānāṃ papāta nahuṣo bhuvi /	rājyam kṛtvā api devānām papāta nahuṣaḥ bhuvi 
SA_GK19_asvsau2u-1223	prāptaḥ kila bhujaṃgatvaṃ nādyāpi parimucyate // Saund_11.44 //	prāptaḥ kila bhujaṃga tvam na adya api parimucyate 
SA_GK19_asvsau2u-1224	tathaivelivilo rājā rājavṛttena saṃskṛtaḥ /	tathā eva ilivilaḥ rājā rāja vṛttena saṃskṛtaḥ 
SA_GK19_asvsau2u-1225	svargaṃ gatvā punarbhraṣṭaḥ kūrmībhūtaḥ kilārṇave // Saund_11.45 //	svargam gatvā punar bhraṣṭaḥ kūrmībhūtaḥ kila arṇave 
SA_GK19_asvsau2u-1226	bhūridyumno yayātiśca te cānye ca nṛparṣabhāḥ /	bhūridyumnaḥ yayātiḥ ca te ca anye ca nṛpa ṛṣabhāḥ 
SA_GK19_asvsau2u-1227	karmabhirdyāmabhikrīya tatkṣayāt punaratyajan // Saund_11.46 //	karmabhiḥ dyām abhikrīya tad kṣayāt punar atyajan 
SA_GK19_asvsau2u-1228	asurāḥ pūrvadevāstu surairapahṛtaśriyaḥ /	asurāḥ pūrvadevāḥ tu suraiḥ apahṛta śriyaḥ 
SA_GK19_asvsau2u-1229	śriyaṃ samanuśocantaḥ pātālaṃ śaraṇaṃ yayuḥ // Saund_11.47 //	śriyam samanuśocantaḥ pātālam śaraṇam yayuḥ 
SA_GK19_asvsau2u-1230	kiṃ ca rājarṣibhistāvadasurairvā surādibhiḥ /	kim ca rājarṣibhiḥ tāvat asuraiḥ vā sura ādibhiḥ 
SA_GK19_asvsau2u-1231	mahendrāḥ śataśaḥ peturmāhātmyamapi na sthiram // Saund_11.48 //	mahā indrāḥ śataśas petuḥ māhātmyam api na sthiram 
SA_GK19_asvsau2u-1232	saṃsadaṃ śobhāyitvaindrīmupendraścendravikramaḥ /	saṃsadam śobhāyitvā aindrīm upendraḥ ca indra vikramaḥ 
SA_GK19_asvsau2u-1233	kṣīṇakarmā papātorvīṃ madhyādapsarasāṃ rasan // Saund_11.49 //	kṣīṇa karmā papāta urvīm madhyāt apsarasām rasan 
SA_GK19_asvsau2u-1234	hā caitraratha hā vāpi hā mandākini hā priye /	hā caitraratha hā vā api hā mandākini hā priye 
SA_GK19_asvsau2u-1235	ityārtā vilapanto 'pi gāṃ patanti divaukasaḥ // Saund_11.50 //	iti ārtāḥ vilapantaḥ pi gām patanti divaukasaḥ 
SA_GK19_asvsau2u-1236	tīvraṃ hyutpadyate duḥkhamiha tāvanmumūrṣatām /	tīvram hi utpadyate duḥkham iha tāvat mumūrṣatām 
SA_GK19_asvsau2u-1237	kiṃ punaḥ patatāṃ svargādevānte sukhasevinām // Saund_11.51 //	kim punar patatām svargāt eva ante sukha sevinām 
SA_GK19_asvsau2u-1238	rajo gṛṇhanti vāsāṃsi mlāyanti paramāḥ srajaḥ /	rajaḥ gṛṇhanti vāsāṃsi mlāyanti paramāḥ srajaḥ 
SA_GK19_asvsau2u-1239	gātrebhyo jāyate svedo ratirbhavati nāsane // Saund_11.52 //	gātrebhyaḥ jāyate svedaḥ ratiḥ bhavati na āsane 
SA_GK19_asvsau2u-1240	etānyādau nimittāni cyutau svargād divaukasām /	etāni ādau nimittāni cyutau svargāt divaukasām 
SA_GK19_asvsau2u-1241	aniṣṭānīva martyānāmariṣṭāni mumūrṣatām // Saund_11.53 //	aniṣṭāni iva martyānām ariṣṭāni mumūrṣatām 
SA_GK19_asvsau2u-1242	sukhamutpadyate yacca divi kāmānupāśnatām /	sukham utpadyate yat ca divi kāmān upāśnatām 
SA_GK19_asvsau2u-1243	yacca duḥkhaṃ nipatatāṃ duḥkhameva viśiṣyate // Saund_11.54 //	yat ca duḥkham nipatatām duḥkham eva viśiṣyate 
SA_GK19_asvsau2u-1244	tasmādasvantamatrāṇamaviśvāsyamatarpakam /	tasmāt a su antam a trāṇam a viśvāsyam a tarpakam 
SA_GK19_asvsau2u-1245	vijñāya kṣayiṇaṃ svargamapavarge matiṃ kuru // Saund_11.55 //	vijñāya kṣayiṇam svargam apavarge matim kuru 
SA_GK19_asvsau2u-1246	aśarīraṃ bhavāgraṃ hi gatvāpi munirudrakaḥ /	aśarīram bhava agram hi gatvā api muniḥ udrakaḥ 
SA_GK19_asvsau2u-1247	karmaṇo 'nte cyutastasmāt tiryagyoniṃ prapatsyate // Saund_11.56 //	karmaṇaḥ nte cyutaḥ tasmāt tiryagyonim prapatsyate 
SA_GK19_asvsau2u-1248	maitrayā saptavārṣikyā brahmalokamito gataḥ /	maitrayā sapta vārṣikyā brahma lokam itas gataḥ 
SA_GK19_asvsau2u-1249	sunetraḥ punarāvṛtto garbhavāsamupeyivān // Saund_11.57 //	sunetraḥ punar āvṛttaḥ garbha vāsam upeyivān 
SA_GK19_asvsau2u-1250	yadā caiśvaryavanto 'pi kṣayiṇaḥ svargavāsinaḥ /	yadā ca aiśvaryavantaḥ pi kṣayiṇaḥ svarga vāsinaḥ 
SA_GK19_asvsau2u-1251	ko nāma svargavāsaya kṣeṣṇave spṛhayed budhaḥ // Saund_11.58 //	kaḥ nāma svarga vāsaya kṣeṣṇave spṛhayet budhaḥ 
SA_GK19_asvsau2u-1252	sūtreṇa baddho hi yathā vihaṃgo vyāvartate dūragato 'pi bhūyaḥ /	sūtreṇa baddhaḥ hi yathā vihaṃgaḥ vyāvartate dūra gataḥ bhūyas 
SA_GK19_asvsau2u-1253	ajñānasūtreṇa tathāvabaddho gato 'pi dūraṃ punareti lokaḥ // Saund_11.59 //	ajñāna sūtreṇa tathā avabaddhaḥ gataḥ dūram punar eti lokaḥ 
SA_GK19_asvsau2u-1254	kṛtvā kālavilakṣaṇaṃ pratibhuvā mukto yathā bandhanād	kṛtvā kāla vilakṣaṇam pratibhuvā muktaḥ yathā bandhanāt 
SA_GK19_asvsau2u-1255	bhuktvā veśmasukhānyatītya samayaṃ bhūyo viśed vandhanaṃ /	bhuktvā veśma sukhāni atītya samayam bhūyas viśet vandhanam 
SA_GK19_asvsau2u-1256	tadvad dyāṃ pratibhūvadātmaniyamairdhyānādibhiḥ prāptavān	tadvat dyām pratibhū vat ātma niyamaiḥ dhyāna ādibhiḥ prāptavān 
SA_GK19_asvsau2u-1257	kāle karmasu teṣu bhuktaviṣayeṣvākṛṣate gāṃ punaḥ // Saund_11.60 //	kāle karmasu teṣu bhukta viṣayeṣu ākṛṣate gām punar 
SA_GK19_asvsau2u-1258	antarjālagatāḥ pramattamanaso mīnāstaḍāge yathā	antar jāla gatāḥ pramatta manasaḥ mīnāḥ taḍāge yathā 
SA_GK19_asvsau2u-1259	jānanti vyasanaṃ na rodhajanitaṃ svasthāścarantyambhasi /	jānanti vyasanam na rodha janitam svasthāḥ caranti ambhasi 
SA_GK19_asvsau2u-1260	antarlokagatāḥ kṛtārthamatayastadvaddivi dhyāyino	antar loka gatāḥ kṛtārtha matayaḥ tadvat divi dhyāyinaḥ 
SA_GK19_asvsau2u-1261	manyante śivamacyutaṃ dhruvamiti svaṃ sthānamāvartakam // Saund_11.61 //	manyante śivam acyutam dhruvam iti svam sthānam āvartakam 
SA_GK19_asvsau2u-1262	tajjanmavyādhimṛtyuvyasanaparigataṃ matvā jagadidaṃ	tad janma vyādhi mṛtyu vyasana parigatam matvā jagat idam 
SA_GK19_asvsau2u-1263	saṃsāre bhrāmyamāṇaṃ divi nṛṣu narake tiryakpitṛṣu ca /	saṃsāre bhrāmyamāṇam divi nṛṣu narake tiryak pitṛṣu ca 
SA_GK19_asvsau2u-1264	yattrāṇaṃ nirbhayaṃ yacchivamamarajaraṃ niḥśokamamṛtaṃ	yat trāṇam nirbhayam yat śivam amara jaram niḥśokam amṛtam 
SA_GK19_asvsau2u-1265	taddhetorbrahmacaryaṃ cara jahi hi calaṃ svargaṃ prati rucim // Saund_11.62 //	tad hetoḥ brahmacaryam cara jahi hi calam svargam prati rucim 
SA_GK19_asvsau2u-1266	saundarananda mahākāvye “svarga kī hīnatā” nāma ekādaśa sarga samāpta //	saundarananda mahākāvye svarga kī hīnatā nāma ekādaśa sarga samāpta 
SA_GK19_asvsau2u-1267	dvādaśaḥ sargaḥ	dvādaśaḥ sargaḥ 
SA_GK19_asvsau2u-1268	viveka	viveka 
SA_GK19_asvsau2u-1269	apsarobhṛtako dharmaṃ carasītyatha coditaḥ /	apsaraḥ bhṛtakaḥ dharmam carasi iti atha coditaḥ 
SA_GK19_asvsau2u-1270	ānandena tadā nandaḥ paraṃ vrīḍamupāgamat // Saund_12.1 //	ānandena tadā nandaḥ param vrīḍam upāgamat 
SA_GK19_asvsau2u-1271	tasya vrīḍena mahatā pramodo hṛdi nābhavat /	tasya vrīḍena mahatā pramodaḥ hṛdi nā bhavat 
SA_GK19_asvsau2u-1272	aprāmodyena vimukhaṃ nāvatasthe vrate manaḥ // Saund_12.2 //	a prāmodyena vimukham na avatasthe vrate manaḥ 
SA_GK19_asvsau2u-1273	kāmarāgapradhāno 'pi parihāsasamo 'pi san /	kāma rāga pradhānaḥ pi parihāsa samaḥ pi san 
SA_GK19_asvsau2u-1274	paripākagate hetau na sa tanmamṛṣe vacaḥ // Saund_12.3 //	paripāka gate hetau na sa tat mamṛṣe vacaḥ 
SA_GK19_asvsau2u-1275	aparīkṣakabhāvācca pūrvaṃ matvā divaṃ dhruvam /	aparīkṣaka bhāvāt ca pūrvam matvā divam dhruvam 
SA_GK19_asvsau2u-1276	tasmāt kṣeṣṇuṃ pariśrutya bhṛśaṃ saṃvegameyivān // Saund_12.4 //	tasmāt kṣeṣṇum pariśrutya bhṛśam saṃvegam eyivān 
SA_GK19_asvsau2u-1277	tasya svargānnivavṛte saṃkalpāśvo manorathaḥ /	tasya svargāt nivavṛte saṃkalpa aśvaḥ manorathaḥ 
SA_GK19_asvsau2u-1278	mahāratha ivonmārgādapramattasya sāratheḥ // Saund_12.5 //	mahā rathaḥ iva unmārgāt apramattasya sāratheḥ 
SA_GK19_asvsau2u-1279	svargatarṣānnivṛttaśca sadyaḥ svastha ivābhavat /	svarga tarṣāt nivṛttaḥ ca sadyas svasthaḥ iva abhavat 
SA_GK19_asvsau2u-1280	mṛṣṭādapathyād virato jijīviṣurivāturaḥ // Saund_12.6 //	mṛṣṭāt apathyāt virataḥ jijīviṣuḥ iva āturaḥ 
SA_GK19_asvsau2u-1281	visasmāra priyāṃ bhāryāmapsarodarśanād yathā /	visasmāra priyām bhāryām apsaraḥ darśanāt yathā 
SA_GK19_asvsau2u-1282	tathānityatayodvignastatyājāpsaraso 'pi saḥ // Saund_12.7 //	tathā anitya tayā udvignaḥ tatyāja apsarasaḥ pi saḥ 
SA_GK19_asvsau2u-1283	mahatāmapi bhūtānāmāvṛttiriti cintayan /	mahatām api bhūtānām āvṛttiḥ iti cintayan 
SA_GK19_asvsau2u-1284	saṃvegācca sarāgo 'pi vītarāga ivābhavat // Saund_12.8 //	saṃvegāt ca sa rāgaḥ vīta rāgaḥ iva abhavat 
SA_GK19_asvsau2u-1285	babhūva sa hi saṃvegaḥ śreyasastasya vṛddhaye /	babhūva sa hi saṃvegaḥ śreyasaḥ tasya vṛddhaye 
SA_GK19_asvsau2u-1286	dhāturedhirivākhyāte paṭhito 'kṣaracintakaiḥ // Saund_12.9 //	dhātuḥ edhiḥ iva ākhyāte kṣara cintakaiḥ 
SA_GK19_asvsau2u-1287	na tu kāmānmanastasya kenacijjagṛhe dhṛtiḥ /	na tu kāmāt manaḥ tasya kenacid jagṛhe dhṛtiḥ 
SA_GK19_asvsau2u-1288	triṣu kāleṣu sarveṣu nipāto 'stiriva smṛtaḥ // Saund_12.10 //	triṣu kāleṣu sarveṣu nipātaḥ stiḥ iva smṛtaḥ 
SA_GK19_asvsau2u-1289	khelagāmī mahābāhurgajendra iva nirmadaḥ /	khela gāmī mahā bāhuḥ gaja indraḥ iva nirmadaḥ 
SA_GK19_asvsau2u-1290	so 'bhyagacchad guruṃ kāle vivakṣurbhāvamātmanaḥ // Saund_12.11 //	saḥ bhyagacchat gurum kāle vivakṣuḥ bhāvam ātmanaḥ 
SA_GK19_asvsau2u-1291	praṇamya ca gurau murdhnā bāṣpavyākulalocanaḥ /	praṇamya ca gurau murdhnā bāṣpa vyākula locanaḥ 
SA_GK19_asvsau2u-1292	kṛtvāñjalimuvācedaṃ hriyā kiṃcidavāṅmukhaḥ // Saund_12.12 //	kṛtvā añjalim uvāca idam hriyā kiṃcid avāṅmukhaḥ 
SA_GK19_asvsau2u-1293	apsaraḥ prāptaye yanme bhagavan pratibhūrasi /	apsaraḥ prāptaye yat me bhagavan pratibhūḥ asi 
SA_GK19_asvsau2u-1294	nāpsarobhirmamārtho 'sti pratibhūtvaṃ tyajāmyaham // Saund_12.13 //	na apsarobhiḥ mama arthaḥ sti pratibhū tvam tyajāmi aham 
SA_GK19_asvsau2u-1295	śrutvā hyāvartakaṃ svargaṃ saṃsārastha ca citratām /	śrutvā hi āvartakam svargam saṃsāra stha ca citra tām 
SA_GK19_asvsau2u-1296	na martyeṣu na deveṣu pravṛttirmama rocate // Saund_12.14 //	na martyeṣu na deveṣu pravṛttiḥ mama rocate 
SA_GK19_asvsau2u-1297	yadi prāpya divaṃ yatnānniyamena damena ca /	yadi prāpya divam yatnāt niyamena damena ca 
SA_GK19_asvsau2u-1298	avitṛptāḥ patantyante svargāya tyāgine namaḥ // Saund_12.15 //	a vitṛptāḥ patanti ante svargāya tyāgine namaḥ 
SA_GK19_asvsau2u-1299	ataśca nikhilaṃ lokaṃ viditvā sacarācaram /	atas ca nikhilam lokam viditvā sacarācaram 
SA_GK19_asvsau2u-1300	sarvaduḥkhakṣayakare tvaddharme parame rame // Saund_12.16 //	sarva duḥkha kṣaya kare tvad dharme parame rame 
SA_GK19_asvsau2u-1301	tasmād vyāsasamāsābhyāṃ tanme vyākhyātumarhasi /	tasmāt vyāsa samāsābhyām tat me vyākhyātum arhasi 
SA_GK19_asvsau2u-1302	yacchrutvā śṛṇvatāṃ śreṣṭha paramaṃ prāpnuyāṃ padam // Saund_12.17 //	yat śrutvā śṛṇvatām śreṣṭha paramam prāpnuyām padam 
SA_GK19_asvsau2u-1303	tatastasyāśayaṃ jñātvā vipakṣāṇindriyāṇi ca /	tatas tasya āśayam jñātvā vipakṣāṇi indriyāṇi ca 
SA_GK19_asvsau2u-1304	śreyaścaivāmukhībhūtaṃ nijagāda tathāgataḥ // Saund_12.18 //	śreyaḥ ca eva a mukhībhūtam nijagāda tathāgataḥ 
SA_GK19_asvsau2u-1305	aho pratyavamarśo 'yaṃ śreyasaste purojavaḥ /	aho pratyavamarśaḥ yam śreyasaḥ te purojavaḥ 
SA_GK19_asvsau2u-1306	araṇyāṃ mathyamānāyāmagnerdhūma ivotthitaḥ // Saund_12.19 //	araṇyām mathyamānāyām agneḥ dhūmaḥ iva utthitaḥ 
SA_GK19_asvsau2u-1307	ciramunmārgavihṛto lolairindriyavājibhiḥ /	ciram unmārga vihṛtaḥ lolaiḥ indriya vājibhiḥ 
SA_GK19_asvsau2u-1308	avatīrṇo 'si panthānaṃ diṣṭyā dṛṣṭyavimūḍhayā // Saund_12.20 //	avatīrṇaḥ si panthānam diṣṭyā dṛṣṭyā a vimūḍhayā 
SA_GK19_asvsau2u-1309	adya te saphalaṃ janma lābho 'dya sumahāṃstava /	adya te saphalam janma lābhaḥ dya su mahān tava 
SA_GK19_asvsau2u-1310	yasya kāmarasajñasya naiṣkramyāyotsukaṃ manaḥ // Saund_12.21 //	yasya kāma rasa jñasya naiṣkramyāya utsukam manaḥ 
SA_GK19_asvsau2u-1311	loke 'sminnālayārāme nivṛttau durlabhā ratiḥ /	loke smin ālaya ārāme nivṛttau durlabhā ratiḥ 
SA_GK19_asvsau2u-1312	vyathante hyapunarbhāvāt prapātādiva bāliśāḥ // Saund_12.22 //	vyathante hi apunarbhāvāt prapātāt iva bāliśāḥ 
SA_GK19_asvsau2u-1313	duḥkhaṃ na syāt sukhaṃ me syāditi prayatate janaḥ /	duḥkham na syāt sukham me syāt iti prayatate janaḥ 
SA_GK19_asvsau2u-1314	atyantaduḥkhoparamaṃ sukhaṃ tacca na budhyate // Saund_12.23 //	atyanta duḥkha uparamam sukham tat ca na budhyate 
SA_GK19_asvsau2u-1315	aribhūteṣvanityeṣu satataṃ duḥkhahetuṣu /	ari bhūteṣu anityeṣu satatam duḥkha hetuṣu 
SA_GK19_asvsau2u-1316	kāmādiṣu jagat saktaṃ na vetti sukhamavyayam // Saund_12.24 //	kāma ādiṣu jagat saktam na vetti sukham avyayam 
SA_GK19_asvsau2u-1317	sarvaduḥkhāpahaṃ tattu hastasthamamṛtaṃ tava /	sarva duḥkha apaham tat tu hasta stham amṛtam tava 
SA_GK19_asvsau2u-1318	viṣaṃ pītvā yadagadaṃ samaye pātumicchasi // Saund_12.25 //	viṣam pītvā yat agadam samaye pātum icchasi 
SA_GK19_asvsau2u-1319	anarhasaṃsārabhayaṃ mānārhaṃ te cikīrṣitam /	anarha saṃsāra bhayam māna arham te cikīrṣitam 
SA_GK19_asvsau2u-1320	rāgāgnistādṛśo yasya dharmonmukha parāṅmukhaḥ // Saund_12.26 //	rāga agniḥ tādṛśaḥ yasya dharma unmukha parāṅmukhaḥ 
SA_GK19_asvsau2u-1321	rāgoddāmena manasā sarvathā duṣkarā dhṛtiḥ /	rāga uddāmena manasā sarvathā duṣkarā dhṛtiḥ 
SA_GK19_asvsau2u-1322	sadoṣaṃ salilaṃ dṛṣṭvā pathineva pipāsunā // Saund_12.27 //	sa doṣam salilam dṛṣṭvā pathinā iva pipāsunā 
SA_GK19_asvsau2u-1323	īdṛśī nāma buddhiste viruddhā rajasābhavat /	īdṛśī nāma buddhiḥ te viruddhā rajasā abhavat 
SA_GK19_asvsau2u-1324	rajasā caṇḍavātena vivasvata iva prabhā // Saund_12.28 //	rajasā caṇḍa vātena vivasvataḥ iva prabhā 
SA_GK19_asvsau2u-1325	sā jighāṃsustamo hārdaṃ yā saṃprati vijṛmbhate /	sā jighāṃsuḥ tamaḥ hārdam yā saṃprati vijṛmbhate 
SA_GK19_asvsau2u-1326	tamo naiśaṃ prabhā saurī vinirgīrṇeva meruṇā // Saund_12.29 //	tamaḥ naiśam prabhā saurī vinirgīrṇā iva meruṇā 
SA_GK19_asvsau2u-1327	yuktarūpamidaṃ caiva śuddhasattvasya cetasaḥ /	yukta rūpam idam ca eva śuddha sattvasya cetasaḥ 
SA_GK19_asvsau2u-1328	yatte syānnaiṣṭhike sūkṣme śreyasi śraddadhānatā // Saund_12.30 //	yat te syāt naiṣṭhike sūkṣme śreyasi śraddadhāna tā 
SA_GK19_asvsau2u-1329	dharmacchandamimaṃ tasmādvivardhayitumarhasi /	dharma chandam imam tasmāt vivardhayitum arhasi 
SA_GK19_asvsau2u-1330	sarvadharmā hi dharmajña niyamācchandahetavaḥ // Saund_12.31 //	sarva dharmāḥ hi dharma jña niyamāt chanda hetavaḥ 
SA_GK19_asvsau2u-1331	satyāṃ gamanabuddhau hi gamanāya pravartate /	satyām gamana buddhau hi gamanāya pravartate 
SA_GK19_asvsau2u-1332	śayyābuddhau ca śayanaṃ sthānabuddhau tathā sthitiḥ // Saund_12.32 //	śayyā buddhau ca śayanam sthāna buddhau tathā sthitiḥ 
SA_GK19_asvsau2u-1333	antarbhūmigataṃ hyambhaḥ śraddadhāti naro yadā /	antar bhūmi gatam hi ambhaḥ śraddadhāti naraḥ yadā 
SA_GK19_asvsau2u-1334	arthiṃtve sati yatnena tadā khanati gāmimām // Saund_12.33 //	arthiṃtve sati yatnena tadā khanati gām imām 
SA_GK19_asvsau2u-1335	nārthī yadyagninā vā syācchraddadhyāttaṃ na vāraṇau /	na arthī yadi agninā vā syāt śraddadhyāt tam na vāraṇau 
SA_GK19_asvsau2u-1336	mathnīyānnāraṇiṃ kaścittabhaāve sati mathyate // Saund_12.34 //	mathnīyāt na araṇim kaścid tabhaāve sati mathyate 
SA_GK19_asvsau2u-1337	sasyotpattiṃ yadi na vā śraddadhyāt kārṣakaḥ kṣitau /	sasya utpattim yadi na vā śraddadhyāt kārṣakaḥ kṣitau 
SA_GK19_asvsau2u-1338	arthī sasyena vā na syād bījāni na vaped bhuvi // Saund_12.35 //	arthī sasyena vā na syāt bījāni na vapet bhuvi 
SA_GK19_asvsau2u-1339	ataśca hasta ityuktā mayā śraddhā viśeṣataḥ /	atas ca haste iti uktā mayā śraddhā viśeṣataḥ 
SA_GK19_asvsau2u-1340	yasmād gṛṇhāti saddharmaṃ dāyaṃ hasta yato yathāḥ // Saund_12.36 //	yasmāt gṛṇhāti saddharmam dāyam hasta yatas yathāḥ 
SA_GK19_asvsau2u-1341	prādhānyādindriyamiti sthiratvād balamityataḥ /	prādhānyāt indriyam iti sthira tvāt balam iti atas 
SA_GK19_asvsau2u-1342	guṇadāridrayaśamanād dhanamityabhivarṇitā // Saund_12.37 //	guṇa dāridraya śamanāt dhanam iti abhivarṇitā 
SA_GK19_asvsau2u-1343	rakṣaṇārthena dharmasya tatheṣīketyudāhṛtā /	rakṣaṇa arthena dharmasya tathā iṣīkā iti udāhṛtā 
SA_GK19_asvsau2u-1344	loke 'smin durlabhatvācca ratnamityabhibhāṣitā // Saund_12.38 //	loke smin durlabha tvāt ca ratnam iti abhibhāṣitā 
SA_GK19_asvsau2u-1345	punaśca bījamityuktā nimittaṃ śreyaso yadā /	punar ca bījam iti uktā nimittam śreyasaḥ yadā 
SA_GK19_asvsau2u-1346	pāvanārthena pāpasya nadītyabhihitā punaḥ // Saund_12.39 //	pāvana arthena pāpasya nadī iti abhihitā punar 
SA_GK19_asvsau2u-1347	yasmāddharmasya cotpattau śraddhā kāraṇamuttamam /	yasmāt dharmasya ca utpattau śraddhā kāraṇam uttamam 
SA_GK19_asvsau2u-1348	mayoktā kāryatastasmāttatra tatra tathā tathā // Saund_12.40 //	mayā uktā kāryataḥ tasmāt tatra tatra tathā tathā 
SA_GK19_asvsau2u-1349	śraddhāṅkuramimaṃ tasmāt saṃvardhayitumarhasi /	śraddhā aṅkuram imam tasmāt saṃvardhayitum arhasi 
SA_GK19_asvsau2u-1350	tadvṛddhau vardhate dharmo mūlavṛddhau yathā drumaḥ // Saund_12.41 //	tad vṛddhau vardhate dharmaḥ mūla vṛddhau yathā drumaḥ 
SA_GK19_asvsau2u-1351	vyākulaṃ darśanaṃ yasya durbalo yasya niścayaḥ /	vyākulam darśanam yasya durbalaḥ yasya niścayaḥ 
SA_GK19_asvsau2u-1352	tasya pāriplavā śraddhā na hiṃ kṛtyāya vartate // Saund_12.42 //	tasya pāriplavā śraddhā na him kṛtyāya vartate 
SA_GK19_asvsau2u-1353	yāvattattvaṃ na bhavati hi dṛṣṭaṃ śrutaṃ vā tāvacchraddhā na bhavati balasthā sthirā vā /	yāvat tattvam na bhavati hi dṛṣṭam śrutam vā tāvat śraddhā na bhavati bala sthā sthirā vā 
SA_GK19_asvsau2u-1354	dṛṣṭe tattve niyamaparibhūtendriyasya śraddhāvṛkṣo bhavati saphalaścāśrayaśca // Saund_12.43 //	dṛṣṭe tattve niyama paribhūta indriyasya śraddhā vṛkṣaḥ bhavati sa phalaḥ ca āśrayaḥ ca 
SA_GK19_asvsau2u-1355	saundarananda mahākāvya meṃ “viveka” nāmaka dvādaśa sarga samāpta /	saundarananda mahākāvya meṃ viveka nāmaka dvādaśa sarga samāpta 
SA_GK19_asvsau2u-1356	trayodaśaḥ sargaḥ	trayodaśaḥ sargaḥ 
SA_GK19_asvsau2u-1357	śīla evaṃ indriyasaṃyama	śīle indriya saṃyama 
SA_GK19_asvsau2u-1358	atha saṃrādhito nandaḥ śraddhāṃ prati maharṣiṇā /	atha saṃrādhitaḥ nandaḥ śraddhām prati mahā ṛṣiṇā 
SA_GK19_asvsau2u-1359	pariṣikto 'mṛteneva yuyuje parayā mudā // Saund_13.1 //	pariṣiktaḥ mṛtena iva yuyuje parayā mudā 
SA_GK19_asvsau2u-1360	kṛtārthamiva taṃ mene saṃbuddhaḥ śraddhayā tayā /	kṛtārtham iva tam mene saṃbuddhaḥ śraddhayā tayā 
SA_GK19_asvsau2u-1361	mene prāptamiva śreyaḥ sa ca buddhena saṃskṛtaḥ // Saund_13.2 //	mene prāptam iva śreyaḥ sa ca buddhena saṃskṛtaḥ 
SA_GK19_asvsau2u-1362	ślakṣṇena vacasā kāṃścit kāṃścit paruṣayā girā /	ślakṣṇena vacasā kāṃścid kāṃścid paruṣayā girā 
SA_GK19_asvsau2u-1363	kāṃścidābhyāmupāyābhyāṃ sa vininye vināyakaḥ // Saund_13.3 //	kāṃścid ābhyām upāyābhyām sa vininye vināyakaḥ 
SA_GK19_asvsau2u-1364	pāṃsubhyaḥ kāñcanaṃ jātaṃ viśuddhaṃ nirmalaṃ śuci /	pāṃsubhyaḥ kāñcanam jātam viśuddham nirmalam śuci 
SA_GK19_asvsau2u-1365	sthitaṃ pāṃsuṣvapi yathā pāṃsudoṣairna lipyate // Saund_13.4 //	sthitam pāṃsuṣu api yathā pāṃsu doṣaiḥ na lipyate 
SA_GK19_asvsau2u-1366	padmaparṇaṃ yathā caiva jale jātaṃ jale sthitam /	padma parṇam yathā ca eva jale jātam jale sthitam 
SA_GK19_asvsau2u-1367	upariṣṭādadhastādvā na jalenopalipyate // Saund_13.5 //	upariṣṭāt adhastāt vā na jalena upalipyate 
SA_GK19_asvsau2u-1368	tadvalloke munirjāto lokasyānugrahaṃ caran /	tadvat loke muniḥ jātaḥ lokasya anugraham caran 
SA_GK19_asvsau2u-1369	kṛtitvānnirmalatvācca lokadharmairna lipyate // Saund_13.6 //	kṛti tvāt nirmala tvāt ca loka dharmaiḥ na lipyate 
SA_GK19_asvsau2u-1370	śleṣaṃ tyāgaṃ priyaṃ rūkṣaṃ kathāṃ ca dhyānameva ca /	śleṣam tyāgam priyam rūkṣam kathām ca dhyānam eva ca 
SA_GK19_asvsau2u-1371	mantukāle cikitsārthaṃ cakre nātmānuvṛttaye // Saund_13.7 //	mantu kāle cikitsā artham cakre na ātma anuvṛttaye 
SA_GK19_asvsau2u-1372	ataśca sandadhe kāyaṃ mahākaruṇayā tayā /	atas ca sandadhe kāyam mahā karuṇayā tayā 
SA_GK19_asvsau2u-1373	mocayeyaṃ kathaṃ duḥkhāt sattvānītyanukampakaḥ // Saund_13.8 //	mocayeyam katham duḥkhāt sattvāni iti anukampakaḥ 
SA_GK19_asvsau2u-1374	atha saṃharṣaṇānnandaṃ viditvā bhājanīkṛtam /	atha saṃharṣaṇāt nandam viditvā bhājanīkṛtam 
SA_GK19_asvsau2u-1375	abravīd bruvatāṃ śreṣṭhaḥ kramajñaḥ śreyasāṃ kramam // Saund_13.9 //	abravīt bruvatām śreṣṭhaḥ krama jñaḥ śreyasām kramam 
SA_GK19_asvsau2u-1376	ataḥ prabhṛti bhūyastvaṃ średdhendriyapuraḥsaraḥ /	atas prabhṛti bhūyas tvam średdha indriya puraḥsaraḥ 
SA_GK19_asvsau2u-1377	amṛtasyāptaye saumya vṛttaṃ rakṣitumarhasi // Saund_13.10 //	amṛtasya āptaye saumya vṛttam rakṣitum arhasi 
SA_GK19_asvsau2u-1378	prayogaḥ kāyavacasoḥ śuddho bhavati te yathā /	prayogaḥ kāya vacasoḥ śuddhaḥ bhavati te yathā 
SA_GK19_asvsau2u-1379	uttāno vivṛto gupto 'navacchidrastathā kuru // Saund_13.11 //	uttānaḥ vivṛtaḥ guptaḥ nava chidraḥ tathā kuru 
SA_GK19_asvsau2u-1380	uttāno bhāvakaraṇād vivṛtaścāpyagūhanāt /	uttānaḥ bhāva karaṇāt vivṛtaḥ ca api a gūhanāt 
SA_GK19_asvsau2u-1381	gupto rakṣaṇatātparyādacchidraścānavadyataḥ // Saund_13.12 //	guptaḥ rakṣaṇa tātparyāt acchidraḥ ca anavadyataḥ 
SA_GK19_asvsau2u-1382	śarīravacasoḥ śuddhau saptāṃge cāpi karmaṇi /	śarīra vacasoḥ śuddhau sapta aṃge ca api karmaṇi 
SA_GK19_asvsau2u-1383	ājīvasamudācāraṃ śaucāt saṃskartumarhasi // Saund_13.13 //	ājīva samudācāram śaucāt saṃskartum arhasi 
SA_GK19_asvsau2u-1384	doṣāṇāṃ kuhanādīnāṃ pañcānāmaniṣevaṇāt /	doṣāṇām kuhanā ādīnām pañcānām aniṣevaṇāt 
SA_GK19_asvsau2u-1385	tyāgācca jyotiṣādīnāṃ caturṇāṃ vṛttighātinām // Saund_13.14 //	tyāgāt ca jyotiṣa ādīnām caturṇām vṛtti ghātinām 
SA_GK19_asvsau2u-1386	prāṇidhānyadhanādīnāṃ varjyānāmapratigrahāt /	prāṇi dhānya dhana ādīnām varjyānām a pratigrahāt 
SA_GK19_asvsau2u-1387	bhaikṣāṅgānāṃ nisṛṣṭānāṃ niyatānāṃ pratigrahāt // Saund_13.15 //	bhaikṣa aṅgānām nisṛṣṭānām niyatānām pratigrahāt 
SA_GK19_asvsau2u-1388	parituṣṭaḥ śucirmañjuścaukṣayā jīvasaṃpadā /	parituṣṭaḥ śuciḥ mañjuḥ caukṣayā jīva saṃpadā 
SA_GK19_asvsau2u-1389	kuryā duḥkhapratīkāraṃ yāvadeva vimuktaye // Saund_13.16 //	kuryāḥ duḥkha pratīkāram yāvat eva vimuktaye 
SA_GK19_asvsau2u-1390	karmaṇo hi yathādṛṣṭāt kāyavākprabhavādapi /	karmaṇaḥ hi yathā dṛṣṭāt kāya vāc prabhavāt api 
SA_GK19_asvsau2u-1391	ājīvaḥ pṛthagevokto duḥśodhatvādayaṃ mayā // Saund_13.17 //	ājīvaḥ pṛthak evā uktaḥ duḥśodha tvāt ayam mayā 
SA_GK19_asvsau2u-1392	gṛhasthena hi duḥśodhā dṛṣṭirvividhadṛṣṭinā /	gṛhasthena hi duḥśodhā dṛṣṭiḥ vividha dṛṣṭinā 
SA_GK19_asvsau2u-1393	ājīvo bhikṣuṇā caiva pareṣvāyattavṛttinā // Saund_13.18 //	ājīvaḥ bhikṣuṇā ca eva pareṣu āyatta vṛttinā 
SA_GK19_asvsau2u-1394	etāvacchīlamityuktamācāro 'yaṃ samāsataḥ /	etāvat śīlam iti uktam ācāraḥ yam samāsatas 
SA_GK19_asvsau2u-1395	asya nāśena naiva syāt pravrajyā na gṛhasthatā // Saund_13.19 //	asya nāśena nā eva syāt pravrajyā na gṛhastha tā 
SA_GK19_asvsau2u-1396	tasmāccāritrasampanno brahmacaryamidaṃ cara /	tasmāt cāritra sampannaḥ brahmacaryam idam cara 
SA_GK19_asvsau2u-1397	aṇumātreṣvadyeṣu bhayadarśī dṛḍhavrataḥ // Saund_13.20 //	aṇu mātreṣu adyeṣu bhaya darśī dṛḍha vrataḥ 
SA_GK19_asvsau2u-1398	śīlamāsthāya vartante sarvā hi śreyasi kriyāḥ /	śīlam āsthāya vartante sarvāḥ hi śreyasi kriyāḥ 
SA_GK19_asvsau2u-1399	sthānādyānīva kāryāṇi pratiṣṭhāya vasundharām // Saund_13.21 //	sthāna ādyāni iva kāryāṇi pratiṣṭhāya vasundharām 
SA_GK19_asvsau2u-1400	mokṣasyopaniṣat saumya vairāgyamiti gṛhyatām /	mokṣasya upaniṣad saumya vairāgyam iti gṛhyatām 
SA_GK19_asvsau2u-1401	vairāgyasyāpi saṃvedaḥ saṃvido jñānadarśanam // Saund_13.22 //	vairāgyasya api saṃvedaḥ saṃvidaḥ jñāna darśanam 
SA_GK19_asvsau2u-1402	jñānasyopaniṣaccaiva samādhirupadhāryatām /	jñānasya upaniṣad ca eva samādhiḥ upadhāryatām 
SA_GK19_asvsau2u-1403	samādherapyupaniṣat sukhaṃ śārīramānasam // Saund_13.23 //	samādheḥ api upaniṣad sukham śārīra mānasam 
SA_GK19_asvsau2u-1404	praśrabdhiḥ kāyamanasaḥ sukhasyopaniṣat parā /	praśrabdhiḥ kāya manasaḥ sukhasya upaniṣad parā 
SA_GK19_asvsau2u-1405	praśrabdherapyupaniṣat prītirapyavagamyatām // Saund_13.24 //	praśrabdheḥ api upaniṣad prītiḥ api avagamyatām 
SA_GK19_asvsau2u-1406	tathā prīterupaniṣat prāmodyaṃ paramaṃ matam /	tathā prīteḥ upaniṣad prāmodyam paramam matam 
SA_GK19_asvsau2u-1407	prāmodyasyāpyahṛllekhaḥ kukṛteṣvakṛteṣu vā // Saund_13.25 //	prāmodyasya api a hṛllekhaḥ kukṛteṣu akṛteṣu vā 
SA_GK19_asvsau2u-1408	ahṛllekhasya manasaḥ śīlaṃ tūpaniṣacchuci /	a hṛllekhasya manasaḥ śīlam tu upaniṣad śuci 
SA_GK19_asvsau2u-1409	ataḥ śīlaṃ nayatyagryamiti śīlaṃ viśodhaya // Saund_13.26 //	atas śīlam nayati agryam iti śīlam viśodhaya 
SA_GK19_asvsau2u-1410	śīlanācchīlamityuktaṃ śīlanaṃ sevanādapi /	śīlanāt śīlam iti uktam śīlanam sevanāt api 
SA_GK19_asvsau2u-1411	sevanaṃ tannideśācca nideśaśca tadāśrayāt // Saund_13.27 //	sevanam tad nideśāt ca nideśaḥ ca tad āśrayāt 
SA_GK19_asvsau2u-1412	śīlaṃ hi śaraṇaṃ saubhya kāntāra iva daiśikaḥ /	śīlam hi śaraṇam saubhya kāntāre iva daiśikaḥ 
SA_GK19_asvsau2u-1413	pitraṃ bandhuśca rakṣā ca dhanaṃ ca balameva ca // Saund_13.28 //	bandhuḥ ca rakṣā ca dhanam ca balam eva ca 
SA_GK19_asvsau2u-1414	yataḥ śīlamataḥ saumya śīlaṃ saṃskartumarhasi /	yatas śīlam atas saumya śīlam saṃskartum arhasi 
SA_GK19_asvsau2u-1415	etatsthānamathānye [nanyaṃ] ca mokṣārambheṣu yoginām // Saund_13.29 //	etat sthānam atha anye ca mokṣa ārambheṣu yoginām 
SA_GK19_asvsau2u-1416	tataḥ smṛtimadhiṣṭhāya capalāni svabhāvataḥ /	tatas smṛtim adhiṣṭhāya capalāni svabhāvataḥ 
SA_GK19_asvsau2u-1417	indriyāṇīndriyārthebhyo nivārayitumarhasi // Saund_13.30 //	indriyāṇi indriyārthebhyaḥ nivārayitum arhasi 
SA_GK19_asvsau2u-1418	bhetavyaṃ na tathā śatrornāgnernāherna cāśaneḥ /	bhetavyam na tathā śatroḥ na agneḥ na aheḥ na ca aśaneḥ 
SA_GK19_asvsau2u-1419	indriyebhyo yathā svebhyastairajasraṃ hi hanyate // Saund_13.31 //	indriyebhyaḥ yathā svebhyaḥ taiḥ ajasram hi hanyate 
SA_GK19_asvsau2u-1420	dviṣadbhiḥ śatrubhiḥ kaścit kadācit pīḍyate na vā /	dviṣadbhiḥ śatrubhiḥ kaścid kadācid pīḍyate na vā 
SA_GK19_asvsau2u-1421	indriyairbādhyate sarvaḥ sarvatra ca sadaiva ca // Saund_13.32 //	indriyaiḥ bādhyate sarvaḥ sarvatra ca sadā eva ca 
SA_GK19_asvsau2u-1422	na ca prayāti narakaṃ śatruprabhṛtibhirhataḥ /	na ca prayāti narakam śatru prabhṛtibhiḥ hataḥ 
SA_GK19_asvsau2u-1423	kṛṣyate tatra nighnastu capalairindriyairhataḥ // Saund_13.33 //	kṛṣyate tatra nighnaḥ tu capalaiḥ indriyaiḥ hataḥ 
SA_GK19_asvsau2u-1424	hanyamānasya tairduḥkhaṃ hārdaṃ bhavati vā na vā /	hanyamānasya taiḥ duḥkham hārdam bhavati vā na vā 
SA_GK19_asvsau2u-1425	indriyairbādhyamānasya hārdaṃ śārīrameva ca // Saund_13.34 //	indriyaiḥ bādhyamānasya hārdam śārīram eva ca 
SA_GK19_asvsau2u-1426	saṃkalpaviṣadigdhā hi pañcendriyamayāḥ śarāḥ /	saṃkalpa viṣa digdhāḥ hi pañca indriya mayāḥ śarāḥ 
SA_GK19_asvsau2u-1427	cintāpuṅkhā ratiphalā viṣayākāśagocarāḥ // Saund_13.35 //	cintā puṅkhāḥ rati phalāḥ viṣaya ākāśa gocarāḥ 
SA_GK19_asvsau2u-1428	manuṣyahariṇān ghnanti kāmavyādheritā hṛdi /	manuṣya hariṇān ghnanti kāma vyādha īritāḥ hṛdi 
SA_GK19_asvsau2u-1429	vihanyante yadi na te tataḥ patanti taiḥ kṣatāḥ // Saund_13.36 //	vihanyante yadi na te tatas patanti taiḥ kṣatāḥ 
SA_GK19_asvsau2u-1430	niyamājirasaṃsthena dhairyakārmukadhāriṇā /	niyama ajira saṃsthena dhairya kārmuka dhāriṇā 
SA_GK19_asvsau2u-1431	nipatanto nivāryāste mahatā smṛtivarmaṇā // Saund_13.37 //	nipatantaḥ nivāryāḥ te mahatā smṛti varmaṇā 
SA_GK19_asvsau2u-1432	indriyāṇāmupaśamādarīṇāṃ nigrahādiva /	indriyāṇām upaśamāt arīṇām nigrahāt iva 
SA_GK19_asvsau2u-1433	sukhaṃ svapiti vāste vā yatra tatra gatoddhavaḥ // Saund_13.38 //	sukham svapiti vā āste vā yatra tatra gata uddhavaḥ 
SA_GK19_asvsau2u-1434	teṣāṃ hi satataṃ loke viṣayānabhikāṅkṣatām /	teṣām hi satatam loke viṣayān abhikāṅkṣatām 
SA_GK19_asvsau2u-1435	saṃvinnaivāsti kārpaṇyācchunāmāśāvatāmiva // Saund_13.39 //	saṃvid nā eva asti kārpaṇyāt śunām āśāvatām iva 
SA_GK19_asvsau2u-1436	viṣayairindriyagrāmo na tṛptimadhigacchati /	viṣayaiḥ indriya grāmaḥ na tṛptim adhigacchati 
SA_GK19_asvsau2u-1437	ajasraṃ pūryamāṇo 'pi samudraḥ salilairiva // Saund_13.40 //	ajasram pūryamāṇaḥ pi samudraḥ salilaiḥ iva 
SA_GK19_asvsau2u-1438	avaśyaṃ gocare sve sve vartitavyamihendriyaiḥ /	avaśyam gocare sve sve vartitavyam iha indriyaiḥ 
SA_GK19_asvsau2u-1439	nimittaṃ tatra na grāhyamanuvyañjanameva ca // Saund_13.41 //	nimittam tatra na grāhyam anuvyañjanam eva ca 
SA_GK19_asvsau2u-1440	ālokya cakṣuṣā rūpaṃ dhātumātre vyavasthitaḥ /	ālokya cakṣuṣā rūpam dhātu mātre vyavasthitaḥ 
SA_GK19_asvsau2u-1441	strī veti puruṣo veti na kalpayitumarhasi // Saund_13.42 //	strī vā iti puruṣaḥ vā iti na kalpayitum arhasi 
SA_GK19_asvsau2u-1442	sacet strīpuruṣagrāhaḥ kvacid vidyeta kaścan /	saced strī puruṣa grāhaḥ kvacid vidyeta kaścan 
SA_GK19_asvsau2u-1443	śubhataḥ keśadantādīnnānuprasthātumarhasi // Saund_13.43 //	śubhataḥ keśa danta ādīn na anuprasthātum arhasi 
SA_GK19_asvsau2u-1444	nāpaneyaṃ tataḥ kiṃcit prakṣepyaṃ nāpi kiñcana /	na apaneyam tatas kiṃcid prakṣepyam nā api kiñcana 
SA_GK19_asvsau2u-1445	draṣṭavyaṃ bhūtato bhūtaṃ yādṛśaṃ ca yathā ca yat // Saund_13.44 //	draṣṭavyam bhūtataḥ bhūtam yādṛśam ca yathā ca yat 
SA_GK19_asvsau2u-1446	evaṃ te paśyatastattvaṃ śaśvadindriyagocaram /	evam te paśyataḥ tattvam śaśvat indriya gocaram 
SA_GK19_asvsau2u-1447	bhaviṣyati padasthānaṃ nābhidhyādaurmanasyayoḥ // Saund_13.45 //	bhaviṣyati pada sthānam na abhidhyā daurmanasyayoḥ 
SA_GK19_asvsau2u-1448	abhidhyā priyarūpeṇa hanti kāmātmakaṃ jagat /	abhidhyā priya rūpeṇa hanti kāma ātmakam jagat 
SA_GK19_asvsau2u-1449	arirmitramukheneva priyavākkaluṣāśayaḥ // Saund_13.46 //	ariḥ mitra mukhena iva priya vāc kaluṣa āśayaḥ 
SA_GK19_asvsau2u-1450	daurmanasyābhidhānastu pratigho viṣayāśritaḥ /	daurmanasya abhidhānaḥ tu pratighaḥ viṣaya āśritaḥ 
SA_GK19_asvsau2u-1451	mohādyenānuvṛtena paratreha ca hanyate // Saund_13.47 //	moha ādyena anuvṛtena paratra iha ca hanyate 
SA_GK19_asvsau2u-1452	anurodhavirodhābhyāṃ śitoṣṇābhyāmivārditaḥ /	anurodha virodhābhyām śita uṣṇābhyām iva arditaḥ 
SA_GK19_asvsau2u-1453	śarma nāpnoti na śreyaścalendriyamato jagat // Saund_13.48 //	śarma nā āpnoti na śreyaḥ cala indriyam atas jagat 
SA_GK19_asvsau2u-1454	nendriyaṃ viṣaye tāvat pravṛttamapi sajjate /	na indriyam viṣaye tāvat pravṛttam api sajjate 
SA_GK19_asvsau2u-1455	yāvanna manasastatra parikalpaḥ pravartate // Saund_13.49 //	yāvat na manasaḥ tatra parikalpaḥ pravartate 
SA_GK19_asvsau2u-1456	indhane sati vāyau ca yathā jvalati pāvakaḥ /	indhane sati vāyau ca yathā jvalati pāvakaḥ 
SA_GK19_asvsau2u-1457	viṣayāt parikalpācca kleśāgnirjāyate tathā // Saund_13.50 //	viṣayāt parikalpāt ca kleśa agniḥ jāyate tathā 
SA_GK19_asvsau2u-1458	abhūtaparikalpena viṣayasya hi vadhyate /	a bhūta parikalpena viṣayasya hi vadhyate 
SA_GK19_asvsau2u-1459	tameva viṣayaṃ paśyan bhūtataḥ parimucyate // Saund_13.51 //	tam eva viṣayam paśyan bhūtataḥ parimucyate 
SA_GK19_asvsau2u-1460	dṛṣṭvaikaṃ rūpamanyo hi rajyate 'nyaḥ praduṣyati /	dṛṣṭvā ekam rūpam anyaḥ hi rajyate nyaḥ praduṣyati 
SA_GK19_asvsau2u-1461	kaścid bhavati madhyasthastatraivānyo ghṛṇāyate // Saund_13.52 //	kaścid bhavati madhyasthaḥ tatra eva anyaḥ ghṛṇāyate 
SA_GK19_asvsau2u-1462	ato na viṣayo heturbandhāya na vimuktaye /	atas na viṣayaḥ hetuḥ bandhāya na vimuktaye 
SA_GK19_asvsau2u-1463	parikalpaviśeṣeṇa saṃgo bhavati vā na vā // Saund_13.53 //	parikalpa viśeṣeṇa saṃgaḥ bhavati vā na vā 
SA_GK19_asvsau2u-1464	kāryaḥ paramayatnena tasmādindriyasaṃvaraḥ /	kāryaḥ parama yatnena tasmāt indriya saṃvaraḥ 
SA_GK19_asvsau2u-1465	indriyāṇi hyagutpāni duḥkhāya ca bhavāya ca // Saund_13.54 //	indriyāṇi hi agutpāni duḥkhāya ca bhavāya ca 
SA_GK19_asvsau2u-1466	kāmabhogabhogavadbhirātmadṛṣṭidṛṣṭibhiḥ pramādanaikamūrddhabhiḥ praharṣalolajivhakaiḥ /	kāma bhoga bhogavadbhiḥ ātma dṛṣṭi dṛṣṭibhiḥ pramāda nā eka mūrddhabhiḥ praharṣa lola jivhakaiḥ 
SA_GK19_asvsau2u-1467	indriyoragairmanobilaśrayaiḥ spṛhāviṣaiḥ śamāgadādṛte na dṛṣṭamasti yaccikitset // Saund_13.55 //	indriya uragaiḥ manaḥ bila śrayaiḥ spṛhā viṣaiḥ śama agadāt ṛte na dṛṣṭam asti yat cikitset 
SA_GK19_asvsau2u-1468	tasmādeṣāmakuśalakarāṇāmarīṇāṃ cakṣurghrāṇaśravaṇarasanasparśanānām /	tasmāt eṣām akuśala karāṇām arīṇām cakṣuḥ ghrāṇa śravaṇa rasana sparśanānām 
SA_GK19_asvsau2u-1469	sarvāvasthaṃ bhava viniyamādapramatto māsminnarthe kṣaṇamapi kṛthāstvaṃ pramādam // Saund_13.56 //	sarva avastham bhava viniyamāt apramattaḥ mā asmin arthe kṣaṇam api kṛthāḥ tvam pramādam 
SA_GK19_asvsau2u-1470	saundarananda mahākāvye “śīla evaṃ indriyasaṃyama” nāma trayodaśa sarga samāpta /	saundarananda mahākāvye śīla evaṃ indriyasaṃyama nāma trayodaśa sarga samāpta 
SA_GK19_asvsau2u-1471	caturdaśaḥ sargaḥ	caturdaśaḥ sargaḥ 
SA_GK19_asvsau2u-1472	ādiprasthāna	ādiprasthāna 
SA_GK19_asvsau2u-1473	atha smṛtikavāṭena pidhāyendriyasaṃvaram /	atha smṛti kavāṭena pidhāya indriya saṃvaram 
SA_GK19_asvsau2u-1474	bhojane bhava mātrājño dhyānāyānāmayāya ca // Saund_14.1 //	bhojane bhava mātrā jñaḥ dhyānāya anāmayāya ca 
SA_GK19_asvsau2u-1475	prāṇāpānau nigṛṇhāti glāninidre prayacchati /	prāṇa apānau nigṛṇhāti glāni nidre prayacchati 
SA_GK19_asvsau2u-1476	kṛto hyatyarthamāhāro vihanti ca parākramam // Saund_14.2 //	kṛtaḥ hi atyartham āhāraḥ vihanti ca parākramam 
SA_GK19_asvsau2u-1477	yathā cātyarthamāhāraḥ kṛto 'narthāya kalpate /	yathā ca atyartham āhāraḥ kṛtaḥ narthāya kalpate 
SA_GK19_asvsau2u-1478	upayuktastathātyalpo na sāmarthyāya kalpate // Saund_14.3 //	upayuktaḥ tathā ati alpaḥ na sāmarthyāya kalpate 
SA_GK19_asvsau2u-1479	ācayaṃ dyutimutsāhaṃ prayogaṃ balameva ca /	ācayam dyutim utsāham prayogam balam eva ca 
SA_GK19_asvsau2u-1480	bhojanaṃ kṛtamatyalpaṃ śarīrasyāpakarṣati // Saund_14.4 //	bhojanam kṛtam ati alpam śarīrasya apakarṣati 
SA_GK19_asvsau2u-1481	yathā bhāreṇa namate laghunonnamate tulā /	yathā bhāreṇa namate laghunā unnamate tulā 
SA_GK19_asvsau2u-1482	samā tiṣṭhati yuktena bhojyeneyaṃ tathā tanuḥ // Saund_14.5 //	samā tiṣṭhati yuktena bhojyena iyam tathā tanuḥ 
SA_GK19_asvsau2u-1483	tasmādabhyavaharttavyaṃ svaśaktimanupaśyatā /	tasmāt abhyavaharttavyam sva śaktim anupaśyatā 
SA_GK19_asvsau2u-1484	nātimātraṃ na cātyalpaṃ meyaṃ mānavaśādapi // Saund_14.6 //	na atimātram na ca ati alpam meyam māna vaśāt api 
SA_GK19_asvsau2u-1485	atyākrānto hi kāyāgnirguruṇānnena śāmyati /	atyākrāntaḥ hi kāya agniḥ guruṇā annena śāmyati 
SA_GK19_asvsau2u-1486	avacchanna ivālpo 'gniḥ sahasā mahatendhasā // Saund_14.7 //	avacchannaḥ iva alpaḥ gniḥ sahasā mahatā indhasā 
SA_GK19_asvsau2u-1487	atyantamapi saṃhāro nāhārasya praśasyate /	atyantam api saṃhāraḥ na āhārasya praśasyate 
SA_GK19_asvsau2u-1488	anāhāro hi nirvāti nirindhana ivānalaḥ // Saund_14.8 //	anāhāraḥ hi nirvāti nirindhanaḥ iva analaḥ 
SA_GK19_asvsau2u-1489	yasmānnāsti vināhārāt sarvaprāṇābhṛtāṃ sthitiḥ /	yasmāt nā asti vinā āhārāt sarva prāṇābhṛtām sthitiḥ 
SA_GK19_asvsau2u-1490	tasmād duṣyati nāhāro vikalpo 'tra tu vāryate // Saund_14.9 //	tasmāt duṣyati na āhāraḥ tu vāryate 
SA_GK19_asvsau2u-1491	na hyekaviṣaye 'nyatra sajyante prāṇinastathā /	na hi eka viṣaye nyatra sajyante prāṇinaḥ tathā 
SA_GK19_asvsau2u-1492	avijñāte yathāhāre boddhavyaṃ tatra kāraṇam // Saund_14.10 //	avijñāte yathā āhāre boddhavyam tatra kāraṇam 
SA_GK19_asvsau2u-1493	cikitsārthaṃ yathā dhatte vraṇasyālepanaṃ vraṇī /	cikitsā artham yathā dhatte vraṇasya ālepanam vraṇī 
SA_GK19_asvsau2u-1494	kṣudvighātārthamāhārastadvat sevyo mumukṣuṇā // Saund_14.11 //	kṣudh vighāta artham āhāraḥ tadvat sevyaḥ mumukṣuṇā 
SA_GK19_asvsau2u-1495	bhārasyodvahanārthaṃ ca rathākṣo 'bhyajyate yathā /	bhārasya udvahana artham ca ratha akṣaḥ bhyajyate yathā 
SA_GK19_asvsau2u-1496	bhojanaṃ prāṇayātrārthaṃ tadvad vidvānniṣevate // Saund_14.12 //	bhojanam prāṇayātrā artham tadvat vidvān niṣevate 
SA_GK19_asvsau2u-1497	samatikramaṇārthaṃ ca kāntārasya yathādhvagau /	samatikramaṇa artham ca kāntārasya yathā adhvagau 
SA_GK19_asvsau2u-1498	putramāṃsāni khādetāṃ dampatī bhṛśaduḥkhitau // Saund_14.13 //	putra māṃsāni khādetām dampatī bhṛśa duḥkhitau 
SA_GK19_asvsau2u-1499	evamabhyavaharttavyaṃ bhojanaṃ pratisaṃkhyayā /	evam abhyavaharttavyam bhojanam pratisaṃkhyayā 
SA_GK19_asvsau2u-1500	na bhūṣārthaṃ na vapuṣo na madāya na dṛptaye // Saund_14.14 //	na bhūṣā artham na vapuṣaḥ na madāya na dṛptaye 
SA_GK19_asvsau2u-1501	dhāraṇārthaṃ śarīrasya bhojanaṃ hi vidhīyate /	dhāraṇa artham śarīrasya bhojanam hi vidhīyate 
SA_GK19_asvsau2u-1502	upastambhaḥ pipatiṣordubalasyeva veśmanaḥ // Saund_14.15 //	upastambhaḥ pipatiṣoḥ dubalasya iva veśmanaḥ 
SA_GK19_asvsau2u-1503	plavaṃ yatnād yathā kaścid badhnīyād dhārayedapi /	plavam yatnāt yathā kaścid badhnīyāt dhārayet api 
SA_GK19_asvsau2u-1504	na tatsnehena yāvattu mahaughasyottitīrṣayā // Saund_14.16 //	na tad snehena yāvat tu mahā oghasya uttitīrṣayā 
SA_GK19_asvsau2u-1505	tathopakaraṇaiḥ kāyaṃ dhārayanti parīkṣakāḥ /	tathā upakaraṇaiḥ kāyam dhārayanti parīkṣakāḥ 
SA_GK19_asvsau2u-1506	na tatsnehena yāvattu duḥkhaughasya titīrṣayā // Saund_14.17 //	na tad snehena yāvat tu duḥkha oghasya titīrṣayā 
SA_GK19_asvsau2u-1507	śocatā pīḍyamānena dīyate śatrave yathā /	śocatā pīḍyamānena dīyate śatrave yathā 
SA_GK19_asvsau2u-1508	na bhaktyā nāpi tarṣeṇa kevalaṃ prāṇaguptaye // Saund_14.18 //	na bhaktyā nā api tarṣeṇa kevalam prāṇa guptaye 
SA_GK19_asvsau2u-1509	yogācārastathāhāraṃ śarīrāya prayacchati /	yoga ācāraḥ tathā āhāram śarīrāya prayacchati 
SA_GK19_asvsau2u-1510	kevalaṃ kṣudvighātārthaṃ na rāgeṇa na bhaktaye // Saund_14.19 //	kevalam kṣudh vighāta artham na rāgeṇa na bhaktaye 
SA_GK19_asvsau2u-1511	manodhāraṇayā caiva pariṇāmyātmavānahaḥ /	manaḥ dhāraṇayā ca eva pariṇāmī ātmavān ahar 
SA_GK19_asvsau2u-1512	vidhūya nidrāṃ yogena niśāmapyatināmayet // Saund_14.20 //	vidhūya nidrām yogena niśām api atināmayet 
SA_GK19_asvsau2u-1513	hṛdi yatsaṃjñinaścaiva nidrā prādurbhavettava /	hṛdi yat saṃjñinaḥ ca eva nidrā prādurbhavet tava 
SA_GK19_asvsau2u-1514	guṇavatsaṃjñitāṃ saṃjñāṃ tadā manasi mā kṛthāḥ // Saund_14.21 //	guṇavat saṃjñitām saṃjñām tadā manasi mā kṛthāḥ 
SA_GK19_asvsau2u-1515	dhāturārambhadhṛtyośca sthāmavikramayorapi /	dhātuḥ ārambha dhṛtyoḥ ca sthāma vikramayoḥ api 
SA_GK19_asvsau2u-1516	nityaṃ manasi kāryaste bādhyamānena nidrayā // Saund_14.22 //	nityam manasi kāryaḥ te bādhyamānena nidrayā 
SA_GK19_asvsau2u-1517	āmnātavyāśca viśadaṃ te dharmā ye pariśrutāḥ /	āmnātavyāḥ ca viśadam te dharmāḥ ye pariśrutāḥ 
SA_GK19_asvsau2u-1518	parebhyaścopadeṣṭavyāḥ saṃcintyāḥ svayameva ca // Saund_14.23 //	parebhyaḥ ca upadeṣṭavyāḥ saṃcintyāḥ svayam eva ca 
SA_GK19_asvsau2u-1519	prakledyamadbhirvadanaṃ vilokyāḥ sarvato diśaḥ /	prakledyam adbhiḥ vadanam vilokyāḥ sarvatas diśaḥ 
SA_GK19_asvsau2u-1520	cāryā dṛṣṭiśca tārāsu jijāgariṣuṇā sadā // Saund_14.24 //	cāryā dṛṣṭiḥ ca tārāsu jijāgariṣuṇā sadā 
SA_GK19_asvsau2u-1521	antargatairacapalairvaśasthāyibhirindriyaiḥ /	antargataiḥ acapalaiḥ vaśa sthāyibhiḥ indriyaiḥ 
SA_GK19_asvsau2u-1522	avikṣiptena manasā caṃkramyasvāsva vā niśi // Saund_14.25 //	avikṣiptena manasā vā niśi 
SA_GK19_asvsau2u-1523	bhaye prītau ca śoke ca nidrayā nābhibhūyate /	bhaye prītau ca śoke ca nidrayā nā abhibhūyate 
SA_GK19_asvsau2u-1524	tasmānnidrābhiyogeṣu sevitavyamidaṃ trayam // Saund_14.26 //	tasmāt nidrā abhiyogeṣu sevitavyam idam trayam 
SA_GK19_asvsau2u-1525	bhayamāgamanānmṛtyoḥ prītiṃ dharmaparigrahāt /	bhayam āgamanāt mṛtyoḥ prītim dharma parigrahāt 
SA_GK19_asvsau2u-1526	janmaduḥkhādaparyantācchokamāgantumarhasi // Saund_14.27 //	janma duḥkhāt aparyantāt śokam āgantum arhasi 
SA_GK19_asvsau2u-1527	evamādiḥ kramaḥ saumya kāryo jāgaraṇaṃ prati /	evamādiḥ kramaḥ saumya kāryaḥ jāgaraṇam prati 
SA_GK19_asvsau2u-1528	vandhyaṃ hi śayanādāyuḥ ka prājñaḥ kartumarhasi // Saund_14.28 //	vandhyam hi śayanāt āyuḥ ka prājñaḥ kartum arhasi 
SA_GK19_asvsau2u-1529	doṣavyālānatikramya vyālān gṛhagatāniva /	doṣa vyālān atikramya vyālān gṛha gatān iva 
SA_GK19_asvsau2u-1530	kṣamaṃ prājñasya na svaptuṃ nistitīrṣormahad bhayam // Saund_14.29 //	kṣamam prājñasya na svaptum nistitīrṣoḥ mahat bhayam 
SA_GK19_asvsau2u-1531	pradīpte jīvaloke hi mṛtyuvyādhijarāgnibhiḥ /	pradīpte jīva loke hi mṛtyu vyādhi jarā agnibhiḥ 
SA_GK19_asvsau2u-1532	kaḥ śayīta nirudvegaḥ pradīpta iva veśmani // Saund_14.30 //	kaḥ śayīta nirudvegaḥ pradīpte iva veśmani 
SA_GK19_asvsau2u-1533	tasmāttama iti jñātvā nidrāṃ nāveṣṭumarhasi /	tasmāt tamaḥ iti jñātvā nidrām nā āveṣṭum arhasi 
SA_GK19_asvsau2u-1534	apraśānteṣu doṣeṣu saśastreṣviva śatruṣu // Saund_14.31 //	apraśānteṣu doṣeṣu sa śastreṣu iva śatruṣu 
SA_GK19_asvsau2u-1535	pūrvaṃ yāmaṃ triyāmāyāḥ prayogeṇātināmya tu /	pūrvam yāmam triyāmāyāḥ prayogeṇa atināmya tu 
SA_GK19_asvsau2u-1536	sevyā śayyā śarīrasya viśrāmārthaṃ svatantriṇā // Saund_14.32 //	sevyā śayyā śarīrasya viśrāma artham svatantriṇā 
SA_GK19_asvsau2u-1537	dakṣiṇena tu pārśvena sthitayālokasaṃjñayā /	dakṣiṇena tu pārśvena sthitayā āloka saṃjñayā 
SA_GK19_asvsau2u-1538	prabodhaṃ hṛdaye kṛtvā śayīthāḥ śāntamānasaḥ // Saund_14.33 //	prabodham hṛdaye kṛtvā śayīthāḥ śānta mānasaḥ 
SA_GK19_asvsau2u-1539	yāme tṛtīye cotthāya carannāsīna eva vā /	yāme tṛtīye ca utthāya caran āsīnaḥ eva vā 
SA_GK19_asvsau2u-1540	bhūyo yogaṃ manaḥśuddhau kurvīthā niyatendriyaḥ // Saund_14.34 //	bhūyas yogam manaḥ śuddhau kurvīthāḥ niyata indriyaḥ 
SA_GK19_asvsau2u-1541	athāsanagatasthānaprekṣitavyāhṛtādiṣu /	atha āsana gata sthāna prekṣita vyāhṛta ādiṣu 
SA_GK19_asvsau2u-1542	saṃprajānan kriyāḥ sarvāḥ smṛtimādhātumarhasi // Saund_14.35 //	saṃprajānan kriyāḥ sarvāḥ smṛtim ādhātum arhasi 
SA_GK19_asvsau2u-1543	dvārādhyakṣa iva dvāri yasya praṇihitā smṛtiḥ /	dvāra adhyakṣaḥ iva dvāri yasya praṇihitā smṛtiḥ 
SA_GK19_asvsau2u-1544	dharṣayanti na taṃ doṣāḥ puraṃ guptamivārayaḥ // Saund_14.36 //	dharṣayanti na tam doṣāḥ puram guptam iva arayaḥ 
SA_GK19_asvsau2u-1545	na tasyotpadyate kleśo yasya kāyagatā smṛtiḥ /	na tasya utpadyate kleśaḥ yasya kāya gatā smṛtiḥ 
SA_GK19_asvsau2u-1546	cittaṃ sarvāsvavasthāsu bālaṃ dhātrīva rakṣati // Saund_14.37 //	cittam sarvāsu avasthāsu bālam dhātrī iva rakṣati 
SA_GK19_asvsau2u-1547	śaravyaḥ sa tu doṣāṇāṃ yo hīnaḥ smṛtivarmaṇā /	śaravyaḥ sa tu doṣāṇām yaḥ hīnaḥ smṛti varmaṇā 
SA_GK19_asvsau2u-1548	raṇasthaḥ pratiśatrūṇāṃ vihīna iva varmaṇā // Saund_14.38 //	raṇa sthaḥ pratiśatrūṇām vihīnaḥ iva varmaṇā 
SA_GK19_asvsau2u-1549	anāthaṃ tanmano jñeyaṃ yatsmṛtirnābhirakṣati /	anātham tat manaḥ jñeyam yat smṛtiḥ na abhirakṣati 
SA_GK19_asvsau2u-1550	nirṇetā dṛṣṭirahito viṣameṣu caranniva // Saund_14.39 //	nirṇetā dṛṣṭi rahitaḥ viṣameṣu caran iva 
SA_GK19_asvsau2u-1551	anartheṣu prasaktāśca svārthebhyaśca parāṅmukhā /	anartheṣu prasaktāḥ ca sva arthebhyaḥ ca parāṅmukhāḥ 
SA_GK19_asvsau2u-1552	yadbhaye sati nodvignāḥ smṛtināśo 'tra kāraṇam // Saund_14.40 //	yat bhaye sati na udvignāḥ kāraṇam 
SA_GK19_asvsau2u-1553	svabhūmiṣu guṇāḥ sarve ye ca śīlādayaḥ sthitāḥ /	sva bhūmiṣu guṇāḥ sarve ye ca śīla ādayaḥ sthitāḥ 
SA_GK19_asvsau2u-1554	vikīrṇā iva gā gopaḥ smṛtistānanugacchati // Saund_14.41 //	vikīrṇāḥ iva gāḥ gopaḥ smṛtiḥ tān anugacchati 
SA_GK19_asvsau2u-1555	pranaṣṭamamṛtaṃ tasya yasya viprasṛtā smṛtiḥ /	pranaṣṭam amṛtam tasya yasya viprasṛtā smṛtiḥ 
SA_GK19_asvsau2u-1556	hastasthamamṛtaṃ tasya yasya kāyagatā smṛtiḥ // Saund_14.42 //	hasta stham amṛtam tasya yasya kāya gatā smṛtiḥ 
SA_GK19_asvsau2u-1557	āryo nyāyaḥ kutastasya smṛtiryasya na vidyate /	āryaḥ nyāyaḥ kutas tasya smṛtiḥ yasya na vidyate 
SA_GK19_asvsau2u-1558	yasyāryo nāsti ca nyāyaḥ pranaṣṭastasya satpathaḥ // Saund_14.43 //	yasya āryaḥ nā asti ca nyāyaḥ pranaṣṭaḥ tasya sat pathaḥ 
SA_GK19_asvsau2u-1559	pranaṣṭo yasya sanmārgo naṣṭaṃ tasyāmṛtaṃ padam /	pranaṣṭaḥ yasya sat mārgaḥ naṣṭam tasya amṛtam padam 
SA_GK19_asvsau2u-1560	pranaṣṭamamṛtaṃ yasya sa duḥkhānna vimucyate // Saund_14.44 //	pranaṣṭam amṛtam yasya sa duḥkhāt na vimucyate 
SA_GK19_asvsau2u-1561	tasmāccarana caro 'smīti sthito 'smīti cādhiṣṭhitaḥ /	tasmāt carana caraḥ smi iti sthitaḥ smi iti ca adhiṣṭhitaḥ 
SA_GK19_asvsau2u-1562	evamādiṣu kāryeṣu smṛtimādhātumarhasi // Saund_14.45 //	evamādiṣu kāryeṣu smṛtim ādhātum arhasi 
SA_GK19_asvsau2u-1563	yogānulomaṃ vijanaṃ viśabdaṃ śayyāsanaṃ saumya tathā bhajasva /	yoga anulomam vijanam viśabdam śayyā āsanam saumya tathā bhajasva 
SA_GK19_asvsau2u-1564	kāyasya kṛtvā hi vivekamādau sukho 'dhigantuṃ manaso vivekaḥ // Saund_14.46 //	kāyasya kṛtvā hi vivekam ādau sukhaḥ dhigantum manasaḥ vivekaḥ 
SA_GK19_asvsau2u-1565	alabdhacetaḥpraśamaḥ sarāgo yo na pracāraṃ bhajate viviktam /	a labdha cetaḥ praśamaḥ sa rāgaḥ yaḥ na pracāram bhajate viviktam 
SA_GK19_asvsau2u-1566	sa kṣaṇyate hyapratilabdhamārgaścarannivorvyāṃ bahukaṇṭakāyām // Saund_14.47 //	sa kṣaṇyate hi a pratilabdha mārgaḥ caran iva urvyām bahu kaṇṭakāyām 
SA_GK19_asvsau2u-1567	adṛṣṭatattvena parīkṣakeṇa sthitena citre viṣayapracāre /	adṛṣṭa tattvena parīkṣakeṇa sthitena citre viṣaya pracāre 
SA_GK19_asvsau2u-1568	cittaṃ niṣeddhuṃ na sukhena śakyaṃ kṛṣṭādako gauriva sasyamadhyāt // Saund_14.48 //	cittam niṣeddhum na sukhena śakyam kṛṣṭa ādakaḥ gauḥ iva sasya madhyāt 
SA_GK19_asvsau2u-1569	anīryamāṇastu yathānilena praśāntimāgacchati citrabhānuḥ /	an īryamāṇaḥ tu yathā anilena praśāntim āgacchati citrabhānuḥ 
SA_GK19_asvsau2u-1570	alpena yatnena tathā vivikteṣvaghaṭṭitaṃ śāntimupaiti cetaḥ // Saund_14.49 //	alpena yatnena tathā vivikteṣu a ghaṭṭitam śāntim upaiti cetaḥ 
SA_GK19_asvsau2u-1571	kvacidbhuktvā yattad vasanamapi yattatparihito	kvacid bhuktvā yat tat vasanam api yat tat parihitaḥ 
SA_GK19_asvsau2u-1572	vasannātmārāmaḥ kvacana vijane yo 'bhiramate /	vasan ātma ārāmaḥ kvacana vijane yaḥ bhiramate 
SA_GK19_asvsau2u-1573	kṛtārthaḥ sa jñeyaḥ śamasukharasajñaḥ kṛtamatiḥ	kṛtārthaḥ sa jñeyaḥ śama sukha rasa jñaḥ kṛtamatiḥ 
SA_GK19_asvsau2u-1574	pareṣāṃ saṃsargaṃ pariharati yaḥ kaṇṭakamiva // Saund_14.50 //	pareṣām saṃsargam pariharati yaḥ kaṇṭakam iva 
SA_GK19_asvsau2u-1575	yadi dvandvārāme jagati viṣayavyagrahṛdaye	yadi dvandva ārāme jagati viṣaya vyagra hṛdaye 
SA_GK19_asvsau2u-1576	vivikte nirdvando viharati kṛtī śāntahṛdayaḥ /	vivikte nirdvandaḥ viharati kṛtī śānta hṛdayaḥ 
SA_GK19_asvsau2u-1577	tataḥ pītvā prajñārasamamṛtavattṛptahṛdayo	tatas pītvā prajñā rasam amṛta vat tṛpta hṛdayaḥ 
SA_GK19_asvsau2u-1578	viviktaḥ saṃsaktaṃ viṣayakṛpaṇaṃ śocati jagat // Saund_14.51 //	viviktaḥ saṃsaktam viṣaya kṛpaṇam śocati jagat 
SA_GK19_asvsau2u-1579	vasañśūnyāgāre yadi satatameko 'bhiramate	vasan śūnya āgāre yadi satatam ekaḥ bhiramate 
SA_GK19_asvsau2u-1580	yadi kleśotpādaiḥ saha na ramate śatrubhiriva /	yadi kleśa utpādaiḥ saha na ramate śatrubhiḥ iva 
SA_GK19_asvsau2u-1581	carannātmārāmo yadi ca pibati prītisalilaṃ	caran ātma ārāmaḥ yadi ca pibati prīti salilam 
SA_GK19_asvsau2u-1582	tato bhuṅkte śreṣṭhaṃ tridaśapatirājyādapi sukham // Saund_14.52 //	tatas bhuṅkte śreṣṭham tridaśa pati rājyāt api sukham 
SA_GK19_asvsau2u-1583	saundarananda mahākāvye “ādiprasthāna” nāma caturdaśa sarga samāpta //	saundarananda mahākāvye ādiprasthāna nāma caturdaśa sarga samāpta 
SA_GK19_asvsau2u-1584	pañcadaśaḥsargaḥ	pañcadaśaḥ sargaḥ 
SA_GK19_asvsau2u-1585	vitarkaprahāṇa	vitarka prahāṇa 
SA_GK19_asvsau2u-1586	yatra tatra vivikte tu baddhvā paryaṅkamuttamam /	yatra tatra vivikte tu baddhvā paryaṅkam uttamam 
SA_GK19_asvsau2u-1587	ṛjuṃ kāyaṃ samādhāya smṛtyābhimukhayānvitaḥ // Saund_15.1 //	ṛjum kāyam samādhāya smṛtyā abhimukhayā anvitaḥ 
SA_GK19_asvsau2u-1588	nāsāgre vā lalāṭe vā bhruvorantara eva vā /	nāsā agre vā lalāṭe vā bhruvoḥ antare eva vā 
SA_GK19_asvsau2u-1589	kurvīthāścapalaṃ cittamālambanaparāyaṇam // Saund_15.2 //	kurvīthāḥ capalam cittam ālambana parāyaṇam 
SA_GK19_asvsau2u-1590	sacet kāmavitarkastvāṃ dharṣayenmānaso jvaraḥ /	saced kāma vitarkaḥ tvām dharṣayet mānasaḥ jvaraḥ 
SA_GK19_asvsau2u-1591	kṣeptavyo nādhivāsyaḥ sa vastre reṇurivāgataḥ // Saund_15.3 //	kṣeptavyaḥ na adhivāsyaḥ sa vastre reṇuḥ iva āgataḥ 
SA_GK19_asvsau2u-1592	yadyapi pratisaṃkhyānāt kāmānutsṛṣṭavānasi /	yadi api pratisaṃkhyānāt kāmān utsṛṣṭavān asi 
SA_GK19_asvsau2u-1593	tamāṃsīva prakāśena pratipakṣeṇa tāñjahi // Saund_15.4 //	tamāṃsi iva prakāśena pratipakṣeṇa tān jahi 
SA_GK19_asvsau2u-1594	tiṣṭhatyanuśayasteṣāṃ channo 'gniriva bhasmanā /	tiṣṭhati anuśayaḥ teṣām channaḥ agniḥ iva bhasmanā 
SA_GK19_asvsau2u-1595	sa te bhāvanayā saumya praśāmyo 'gnirivāmbunā // Saund_15.5 //	sa te bhāvanayā saumya praśāmyaḥ agniḥ iva ambunā 
SA_GK19_asvsau2u-1596	te hi tasmāt pravartante bhūyo vījādivāṅkurāḥ /	te hi tasmāt pravartante bhūyas vījāt iva aṅkurāḥ 
SA_GK19_asvsau2u-1597	tasya nāśena te na syurbījanāśādivāṅkurāḥ // Saund_15.6 //	tasya nāśena te na syuḥ bīja nāśāt iva aṅkurāḥ 
SA_GK19_asvsau2u-1598	arjanādīni kāmebhyo dṛṣṭvā duḥkhāni kāminām /	arjana ādīni kāmebhyaḥ dṛṣṭvā duḥkhāni kāminām 
SA_GK19_asvsau2u-1599	tasmāttānmūlataśchindhi mitrasaṃjñānarīniva // Saund_15.7 //	tasmāt tān mūlataḥ chindhi mitra saṃjñān arīn iva 
SA_GK19_asvsau2u-1600	anityā moṣadharmāṇo riktā vyasanahetavaḥ /	anityāḥ moṣa dharmāṇaḥ riktāḥ vyasana hetavaḥ 
SA_GK19_asvsau2u-1601	bahusādhāraṇāḥ kāmā varhyā hyāśīviṣā iva // Saund_15.8 //	bahu sādhāraṇāḥ kāmāḥ varhyāḥ hi āśīviṣāḥ iva 
SA_GK19_asvsau2u-1602	ye mṛgyamāṇā duḥkhāya rakṣyamāṇā na śāntaye /	ye mṛgyamāṇāḥ duḥkhāya rakṣyamāṇāḥ na śāntaye 
SA_GK19_asvsau2u-1603	bhraṣṭāḥ śokāya mahate prāptāśca na vitṛptaye // Saund_15.9 //	bhraṣṭāḥ śokāya mahate prāptāḥ ca na vitṛptaye 
SA_GK19_asvsau2u-1604	tṛptiṃ vittaprakarṣeṇa svargāvāptyā kṛtārthatām /	tṛptim vitta prakarṣeṇa svarga avāptyā kṛtārtha tām 
SA_GK19_asvsau2u-1605	kāmebhyaśca sukhotpattiṃ yaḥ paśyati sa naśyati // Saund_15.10 //	kāmebhyaḥ ca sukha utpattim yaḥ paśyati sa naśyati 
SA_GK19_asvsau2u-1606	calānapariniṣpannānasārānanavasthitān /	calān apariniṣpannān asārān anavasthitān 
SA_GK19_asvsau2u-1607	parikalpasukhān kāmānna tānsmartumihārhasi // Saund_15.11 //	parikalpa sukhān kāmān na tān smartum iha arhasi 
SA_GK19_asvsau2u-1608	vyāpādo vā vihiṃsā vā kṣobhayed yadi te manaḥ /	vyāpādaḥ vā vihiṃsā vā kṣobhayet yadi te manaḥ 
SA_GK19_asvsau2u-1609	prasādyaṃ tadvipakṣeṇa maṇinevākulaṃ jalam // Saund_15.12 //	prasādyam tad vipakṣeṇa maṇinā iva ākulam jalam 
SA_GK19_asvsau2u-1610	pratipakṣastayorjñeyo maitrī kāruṇyameva ca /	pratipakṣaḥ tayoḥ jñeyaḥ maitrī kāruṇyam eva ca 
SA_GK19_asvsau2u-1611	virodho hi tayornityaṃ prakāśatamasoriva // Saund_15.13 //	virodhaḥ hi tayoḥ nityam prakāśa tamasoḥ iva 
SA_GK19_asvsau2u-1612	nivṛttaṃ yasya dauḥśīlyaṃ vyāpādaśca pravartate /	nivṛttam yasya dauḥśīlyam vyāpādaḥ ca pravartate 
SA_GK19_asvsau2u-1613	hanti pāṃsubhirātmānaṃ sa snāta iva vāraṇaḥ // Saund_15.14 //	hanti pāṃsubhiḥ ātmānam sa snātaḥ iva vāraṇaḥ 
SA_GK19_asvsau2u-1614	duḥkhitebhyo hi martyebhyo vyādhimṛtyujarādibhiḥ /	duḥkhitebhyaḥ hi martyebhyaḥ vyādhi mṛtyu jarā ādibhiḥ 
SA_GK19_asvsau2u-1615	āryaḥ ko duḥkhamaparaṃ saghṛṇo dhātumarhati // Saund_15.15 //	āryaḥ kaḥ duḥkham aparam sa ghṛṇaḥ dhātum arhati 
SA_GK19_asvsau2u-1616	duṣṭena ceha manasā bādhyate vā paro na vā /	duṣṭena ca iha manasā bādhyate vā paraḥ na vā 
SA_GK19_asvsau2u-1617	sadyastu dahyate tāvat svaṃ mano duṣṭacetasaḥ // Saund_15.16 //	sadyas tu dahyate tāvat svam manaḥ duṣṭa cetasaḥ 
SA_GK19_asvsau2u-1618	tasmāt sarveṣu bhūteṣu maitrīṃ kāruṇyameva ca /	tasmāt sarveṣu bhūteṣu maitrīm kāruṇyam eva ca 
SA_GK19_asvsau2u-1619	na vyāpādaṃ vihiṃsāṃ vā vikalpayitumarhasi // Saund_15.17 //	na vyāpādam vihiṃsām vā vikalpayitum arhasi 
SA_GK19_asvsau2u-1620	yadyadeva prasaktaṃ hi vitarkayati mānavaḥ /	yat yat eva prasaktam hi vitarkayati mānavaḥ 
SA_GK19_asvsau2u-1621	abhyāsāttena tenāsya natirbhavati cetasaḥ // Saund_15.18 //	abhyāsāt tena tena asya natiḥ bhavati cetasaḥ 
SA_GK19_asvsau2u-1622	tasmādakuśalaṃ tyaktvā kuśalaṃ dhyātumarhasi /	tasmāt akuśalam tyaktvā kuśalam dhyātum arhasi 
SA_GK19_asvsau2u-1623	yatte syādiha cārthāya paramārthasya cāptaye // Saund_15.19 //	yat te syāt iha ca arthāya parama arthasya ca āptaye 
SA_GK19_asvsau2u-1624	saṃvardhante hyakuśalā vitarkāḥ saṃbhṛtā hṛdi /	saṃvardhante hi akuśalāḥ vitarkāḥ saṃbhṛtāḥ hṛdi 
SA_GK19_asvsau2u-1625	anarthajanakāstulyamātmanaśca parasya ca // Saund_15.20 //	anartha janakāḥ tulyam ātmanaḥ ca parasya ca 
SA_GK19_asvsau2u-1626	śreyaso vighnakaraṇād bhavantyātmavipattaye /	śreyasaḥ vighna karaṇāt bhavanti ātma vipattaye 
SA_GK19_asvsau2u-1627	pātrībhāvopaghātāttu parabhaktivipattaye // Saund_15.21 //	pātrī bhāva upaghātāt tu para bhakti vipattaye 
SA_GK19_asvsau2u-1628	manaḥkarmasvavikṣepamapi cābhyastumarhasi /	manaḥ karma sva vikṣepam api ca abhyastum arhasi 
SA_GK19_asvsau2u-1629	na tvevākuśalaṃ saumya vitarkayitumarhasi // Saund_15.22 //	na tu eva akuśalam saumya vitarkayitum arhasi 
SA_GK19_asvsau2u-1630	yā vikāmopabhogāya cintā manasi vartate /	yā vikāmā upabhogāya cintā manasi vartate 
SA_GK19_asvsau2u-1631	na ca taṃ guṇamāpnoti bandhanāya ca kalpate // Saund_15.23 //	na ca tam guṇam āpnoti bandhanāya ca kalpate 
SA_GK19_asvsau2u-1632	sattvānāmupaghātāya parikleśāya cātmanaḥ /	sattvānām upaghātāya parikleśāya ca ātmanaḥ 
SA_GK19_asvsau2u-1633	mohaṃ vrajati kāluṣyaṃ narakāya ca vartate // Saund_15.24 //	moham vrajati kāluṣyam narakāya ca vartate 
SA_GK19_asvsau2u-1634	tad vitarkairakuśalairnātmānaṃ hantumarhasi /	tat vitarkaiḥ akuśalaiḥ na ātmānam hantum arhasi 
SA_GK19_asvsau2u-1635	suśastraṃ ratnavikṛtaṃ mṛddhato gāṃ khananniva // Saund_15.25 //	su śastram ratna vikṛtam mṛd hataḥ gām khanan iva 
SA_GK19_asvsau2u-1636	anabhijño yathā jātyaṃ dahedaguru kāṣṭhavat /	anabhijñaḥ yathā jātyam dahet aguru kāṣṭha vat 
SA_GK19_asvsau2u-1637	anyāyena manuṣyatvamupahanyādidaṃ tathā // Saund_15.26 //	anyāyena manuṣya tvam upahanyāt idam tathā 
SA_GK19_asvsau2u-1638	tyaktvā ratnaṃ yathā loṣṭaṃ ratnadvīpācca saṃharet /	tyaktvā ratnam yathā loṣṭam ratna dvīpāt ca saṃharet 
SA_GK19_asvsau2u-1639	tyaktvā naiḥśreyasaṃ dharmaṃ cintayedaśubhaṃ tathā // Saund_15.27 //	tyaktvā naiḥśreyasam dharmam cintayet aśubham tathā 
SA_GK19_asvsau2u-1640	himavantaṃ yathā gatvā viṣaṃ bhuñjīta nauṣadham /	himavantam yathā gatvā viṣam bhuñjīta na auṣadham 
SA_GK19_asvsau2u-1641	manuṣyatvaṃ tathā prāpya pāpaṃ seveta no śubham // Saund_15.28 //	manuṣya tvam tathā prāpya pāpam seveta no śubham 
SA_GK19_asvsau2u-1642	tad buddhavā pratipakṣeṇa vitarkaṃ kṣeptumarhasi /	tat buddhavā pratipakṣeṇa vitarkam kṣeptum arhasi 
SA_GK19_asvsau2u-1643	sūkṣmeṇa pratikīlena kīlaṃ dārvantarādiva // Saund_15.29 //	sūkṣmeṇa pratikīlena kīlam dāru antarāt iva 
SA_GK19_asvsau2u-1644	vṛddhyavṛddhyoratha bhaveccintā jñātijanaṃ prati /	vṛddhi avṛddhyoḥ atha bhavet cintā jñāti janam prati 
SA_GK19_asvsau2u-1645	svabhāvo jīvalokasya parīkṣyastannivṛttaye // Saund_15.30 //	svabhāvaḥ jīva lokasya parīkṣyaḥ tad nivṛttaye 
SA_GK19_asvsau2u-1646	saṃsāre kṛṣyamāṇānāṃ sattvānāṃ svena karmaṇā /	saṃsāre kṛṣyamāṇānām sattvānām svena karmaṇā 
SA_GK19_asvsau2u-1647	ko janaḥ svajanaḥ ko vā mohāt sakto jane janaḥ // Saund_15.31 //	kaḥ janaḥ sva janaḥ kaḥ vā mohāt saktaḥ jane janaḥ 
SA_GK19_asvsau2u-1648	atīte 'dhvani saṃvṛttaḥ svajano hi janastava /	atīte dhvani saṃvṛttaḥ sva janaḥ hi janaḥ tava 
SA_GK19_asvsau2u-1649	aprāpte cādhvani janaḥ svajanaste bhaviṣyati // Saund_15.32 //	aprāpte ca adhvani janaḥ sva janaḥ te bhaviṣyati 
SA_GK19_asvsau2u-1650	vihagānāṃ yathā sāyaṃ tatra tatra samāgamaḥ /	vihagānām yathā sāyam tatra tatra samāgamaḥ 
SA_GK19_asvsau2u-1651	jātau jātau tathāśleṣo janasya svajanasya ca // Saund_15.33 //	jātau jātau tathā āśleṣaḥ janasya sva janasya ca 
SA_GK19_asvsau2u-1652	pratiśrayaṃ bahuvidhaṃ saṃśrayanti yathādhvagāḥ /	pratiśrayam bahuvidham saṃśrayanti yathā adhvagāḥ 
SA_GK19_asvsau2u-1653	pratiyānti punastyaktvā tadvajjñātisamāgamaḥ // Saund_15.34 //	pratiyānti punar tyaktvā tadvat jñāti samāgamaḥ 
SA_GK19_asvsau2u-1654	loke prakṛtibhinne 'sminna kaścit kasyacit priyaḥ /	loke prakṛti bhinne smin na kaścid kasyacid priyaḥ 
SA_GK19_asvsau2u-1655	kāryakāraṇasambaddhaṃ vālukāmuṣṭivajjagat // Saund_15.35 //	kārya kāraṇa sambaddham vālukā muṣṭi vat jagat 
SA_GK19_asvsau2u-1656	bibharti hi sutaṃ mātā dhārayiṣyati māmiti /	bibharti hi sutam mātā dhārayiṣyati mām iti 
SA_GK19_asvsau2u-1657	mātaraṃ bhajate putro garbheṇādhatta māmiti // Saund_15.36 //	mātaram bhajate putraḥ garbheṇa adhatta mām iti 
SA_GK19_asvsau2u-1658	anukūlaṃ pravartante jñātiṣu jñātayo yadā /	anukūlam pravartante jñātiṣu jñātayaḥ yadā 
SA_GK19_asvsau2u-1659	tadā snehaṃ prakurvanti riputvaṃ tu viparyayāt // Saund_15.37 //	tadā sneham prakurvanti ripu tvam tu viparyayāt 
SA_GK19_asvsau2u-1660	ahito dṛśyate jñātirajñātirdṛśyate hitaḥ /	ahitaḥ dṛśyate jñātiḥ ajñātiḥ dṛśyate hitaḥ 
SA_GK19_asvsau2u-1661	snehaṃ kāryāntarāllokāśchinatti ca karoti ca // Saund_15.38 //	sneham kārya antarāt lokāḥ chinatti ca karoti ca 
SA_GK19_asvsau2u-1662	svayameva yathālikhya rajyeccitrakaraḥ striyam /	svayam eva yathā ālikhya rajyet citrakaraḥ striyam 
SA_GK19_asvsau2u-1663	tathā kṛtvā svayaṃ snehaṃ saṃgameti jane janaḥ // Saund_15.39 //	tathā kṛtvā svayam sneham saṃgama iti jane janaḥ 
SA_GK19_asvsau2u-1664	yo 'bhavad bāndhavajanaḥ paraloke priyastava /	yaḥ bhavat bāndhava janaḥ para loke priyaḥ tava 
SA_GK19_asvsau2u-1665	sa te karmathaṃ kurute tvaṃ vā tasmai karoṣi kam // Saund_15.40 //	sa te karmatham kurute tvam vā tasmai karoṣi kam 
SA_GK19_asvsau2u-1666	tasmājjñātivitarkeṇa mano nāveṣṭumarhasi /	tasmāt jñāti vitarkeṇa manaḥ nā āveṣṭum arhasi 
SA_GK19_asvsau2u-1667	vyavasthā nāsti saṃsāre svajanasya janasya ca // Saund_15.41 //	vyavasthā nā asti saṃsāre sva janasya janasya ca 
SA_GK19_asvsau2u-1668	asau kṣemo janapadaḥ subhikṣo 'sāvasau śivaḥ /	asau kṣemaḥ janapadaḥ subhikṣaḥ saḥ asau śivaḥ 
SA_GK19_asvsau2u-1669	ityevamatha jāyeta vitarkastava kaścana // Saund_15.42 //	iti evam atha jāyeta vitarkaḥ tava kaścana 
SA_GK19_asvsau2u-1670	praheyaḥ sa tvayā saumya nādhivāsyaḥ kathaṃcana /	praheyaḥ sa tvayā saumya na adhivāsyaḥ kathaṃcana 
SA_GK19_asvsau2u-1671	viditvā sarvamādīptaṃ taistairdoṣāgnibhirjagat // Saund_15.43 //	viditvā sarvam ādīptam taiḥ taiḥ doṣa agnibhiḥ jagat 
SA_GK19_asvsau2u-1672	ṛtucakranivartācca kṣutpipāsāklamādapi /	ṛtu cakra nivartāt ca kṣudh pipāsā klamāt api 
SA_GK19_asvsau2u-1673	sarvatra niyataṃ duḥkhaṃ na kvacid vidyate śivam // Saund_15.44 //	sarvatra niyatam duḥkham na kvacid vidyate śivam 
SA_GK19_asvsau2u-1674	kvacicchītaṃ kvacid dharmaḥ kvacid rogo bhayaṃ kvacit /	kvacid śītam kvacid dharmaḥ kvacid rogaḥ bhayam kvacid 
SA_GK19_asvsau2u-1675	bādhate 'bhyadhikaṃ lokaṃ tasmādaśaraṇaṃ jagat // Saund_15.45 //	bādhate bhyadhikam lokam tasmāt aśaraṇam jagat 
SA_GK19_asvsau2u-1676	jarā vyādhiśca mṛtyuśca lokasyāsya mahad bhayam /	jarā vyādhiḥ ca mṛtyuḥ ca lokasya asya mahat bhayam 
SA_GK19_asvsau2u-1677	nāsti deśaḥ sa yatrāsya tad bhayaṃ nopapadyate // Saund_15.46 //	na asti deśaḥ sa yatra asya tat bhayam na upapadyate 
SA_GK19_asvsau2u-1678	yatra gacchati kāyo 'yaṃ duḥkhaṃ tatrānugacchati /	yatra gacchati kāyaḥ yam duḥkham tatra anugacchati 
SA_GK19_asvsau2u-1679	nāsti kācid gatirloke gato yatra na bādhyate // Saund_15.47 //	na asti kācid gatiḥ loke gataḥ yatra na bādhyate 
SA_GK19_asvsau2u-1680	ramaṇīyo 'pi deśaḥ san subhikṣaḥ kṣema eva ca /	ramaṇīyaḥ pi deśaḥ san subhikṣaḥ kṣemaḥ eva ca 
SA_GK19_asvsau2u-1681	kudeśa iti vijñeyo yatra kleśairvidahyate // Saund_15.48 //	ku deśaḥ iti vijñeyaḥ yatra kleśaiḥ vidahyate 
SA_GK19_asvsau2u-1682	lokasyābhyāhatasyāsya duḥkhaiḥ śārīramānasaiḥ /	lokasya abhyāhatasya asya duḥkhaiḥ śārīra mānasaiḥ 
SA_GK19_asvsau2u-1683	kṣemaḥ kaścinna deśo 'sti svastho yatra gato bhavet // Saund_15.49 //	kṣemaḥ kaścid na deśaḥ sti svasthaḥ yatra gataḥ bhavet 
SA_GK19_asvsau2u-1684	duḥkhaṃ sarvatra sarvasya vartate sarvadā yadā /	duḥkham sarvatra sarvasya vartate sarvadā yadā 
SA_GK19_asvsau2u-1685	chandarāgamataḥ saumya lokacitreṣu mā kṛthāḥ // Saund_15.50 //	chanda rāgam atas saumya loka citreṣu mā kṛthāḥ 
SA_GK19_asvsau2u-1686	yadā tasmānnivṛttaste chandarāgo bhaviṣyati /	yadā tasmāt nivṛttaḥ te chanda rāgaḥ bhaviṣyati 
SA_GK19_asvsau2u-1687	jīvalokaṃ tadā sarvamādīptamiva maṃsyase // Saund_15.51 //	jīva lokam tadā sarvam ādīptam iva maṃsyase 
SA_GK19_asvsau2u-1688	atha kaścid vitarkaste bhavedamaraṇāśrayaḥ /	atha kaścid vitarkaḥ te bhavet amaraṇa āśrayaḥ 
SA_GK19_asvsau2u-1689	yatnena sa vihantavyo vyādhirātmagato yathā // Saund_15.52 //	yatnena sa vihantavyaḥ vyādhiḥ ātma gataḥ yathā 
SA_GK19_asvsau2u-1690	muhūrtamapi viśrambhaḥ kāryoṃ na khalu jīvite /	muhūrtam api viśrambhaḥ kāryaḥ om na khalu jīvite 
SA_GK19_asvsau2u-1691	nilīna iva hi vyāghraḥ kālo viśvastaghātakaḥ // Saund_15.53 //	nilīnaḥ iva hi vyāghraḥ kālaḥ viśvasta ghātakaḥ 
SA_GK19_asvsau2u-1692	balastho 'haṃ yuvā veti na te bhavitumarhati /	bala sthaḥ ham yuvā vā iti na te bhavitum arhati 
SA_GK19_asvsau2u-1693	mṛtyuḥ sarvāsvasthāsu hanti nāvekṣate vayaḥ // Saund_15.54 //	mṛtyuḥ sarva asvasthāsu hanti na avekṣate vayaḥ 
SA_GK19_asvsau2u-1694	kṣetrabhūtamanarthānāṃ śarīraṃ parikarṣataḥ /	kṣetra bhūtam anarthānām śarīram parikarṣataḥ 
SA_GK19_asvsau2u-1695	svāsthyāśā jīvitāśā vā na dṛṣṭārthasya jāyate // Saund_15.55 //	svāsthya āśāḥ jīvita āśāḥ vā na dṛṣṭa arthasya jāyate 
SA_GK19_asvsau2u-1696	nirvṛttaḥ ko bhavet kāyaṃ mahābhūtāśrayaṃ vahan /	nirvṛttaḥ kaḥ bhavet kāyam mahābhūta āśrayam vahan 
SA_GK19_asvsau2u-1697	parasparaviruddhānāmahīnāmiva bhājanam // Saund_15.56 //	paraspara viruddhānām ahīnām iva bhājanam 
SA_GK19_asvsau2u-1698	praśvasityayamanvakṣaṃ yaducchvasiti mānavaḥ /	praśvasiti ayam anvakṣam yat ucchvasiti mānavaḥ 
SA_GK19_asvsau2u-1699	avagaccha tadāścaryamaviśvāsyaṃ hi jīvitam // Saund_15.57 //	avagaccha tat āścaryam aviśvāsyam hi jīvitam 
SA_GK19_asvsau2u-1700	idamāścaryamaparaṃ yatsuptaḥ pratibudhyate /	idam āścaryam aparam yat suptaḥ pratibudhyate 
SA_GK19_asvsau2u-1701	svapityutthāya vā bhūyo bahvamitrā hi dehinaḥ // Saund_15.58 //	svapiti utthāya vā bhūyas bahu amitrāḥ hi dehinaḥ 
SA_GK19_asvsau2u-1702	garbhāt prabhṛti yo lokaṃ jighāṃsuranugacchati /	garbhāt prabhṛti yaḥ lokam jighāṃsuḥ anugacchati 
SA_GK19_asvsau2u-1703	kastasmin viśvasenmṛtyāvudyatāsāvarāviva // Saund_15.59 //	kaḥ tasmin viśvaset mṛtyau udyata asau arau iva 
SA_GK19_asvsau2u-1704	prasūtaḥ puruṣo loke śrutavān balavānapi /	prasūtaḥ puruṣaḥ loke śrutavān balavān api 
SA_GK19_asvsau2u-1705	na jayatyantakaṃ kaścinnājayannāpi jeṣyati // Saund_15.60 //	na jayati antakam kaścid na ajayat na api jeṣyati 
SA_GK19_asvsau2u-1706	sāmnā dānena bhedena daṇḍena niyamena vā /	sāmnā dānena bhedena daṇḍena niyamena vā 
SA_GK19_asvsau2u-1707	prāpto hi rabhaso mṛtyuḥ pratihantuṃ na śakyate // Saund_15.61 //	prāptaḥ hi rabhasaḥ mṛtyuḥ pratihantum na śakyate 
SA_GK19_asvsau2u-1708	tasmānnāyuṣi viśvāsaṃ cañcale kartumarhasi /	tasmāt nā āyuṣi viśvāsam cañcale kartum arhasi 
SA_GK19_asvsau2u-1709	nityaṃ harati kālo hi sthāviryaṃ na pratīkṣate // Saund_15.62 //	nityam harati kālaḥ hi sthāviryam na pratīkṣate 
SA_GK19_asvsau2u-1710	niḥsāraṃ paśyato lokaṃ toyabudbuddurbalam /	niḥsāram paśyataḥ lokam toya budbuda durbalam 
SA_GK19_asvsau2u-1711	kasyāmaravitarko hi syādanunmattacetasaḥ // Saund_15.63 //	kasya amara vitarkaḥ hi syāt an unmatta cetasaḥ 
SA_GK19_asvsau2u-1712	tasmādeṣāṃ vitarkāṇāṃ prahāṇārthaṃ samāsataḥ /	tasmāt eṣām vitarkāṇām prahāṇa artham samāsatas 
SA_GK19_asvsau2u-1713	ānāpānasmṛtiṃ saumya viṣayīkartumarhasi // Saund_15.64 //	āna apāna smṛtim saumya viṣayīkartum arhasi 
SA_GK19_asvsau2u-1714	ityanena prayogeṇa kāle sevitumarhasi /	iti anena prayogeṇa kāle sevitum arhasi 
SA_GK19_asvsau2u-1715	pratipakṣān vitarkāṇāṃ gadānāmagadāniva // Saund_15.65 //	pratipakṣān vitarkāṇām gadānām agadān iva 
SA_GK19_asvsau2u-1716	suvarṇahetorapi pāṃsudhāvakau vihāya pāṃsūn bṛhato yathāditaḥ /	suvarṇa hetoḥ api pāṃsu dhāvakau vihāya pāṃsūn bṛhataḥ yathā āditas 
SA_GK19_asvsau2u-1717	jahāti sūkṣmānapi tadviśuddhaye viśodhya hemāvayavān niyacchati // Saund_15.66 //	jahāti sūkṣmān api tad viśuddhaye viśodhya hema avayavān niyacchati 
SA_GK19_asvsau2u-1718	vimokṣahetorapi yuktamānaso vihāya doṣān bṛhatastathāditaḥ /	vimokṣa hetoḥ api yukta mānasaḥ vihāya doṣān bṛhataḥ tathā āditas 
SA_GK19_asvsau2u-1719	jahāti sūkṣmānapi tadviśuddhaye viśodhya dharmāvayavān niyacchati // Saund_15.67 //	jahāti sūkṣmān api tad viśuddhaye viśodhya dharma avayavān niyacchati 
SA_GK19_asvsau2u-1720	krameṇādbhiḥ śuddhaṃ kanakamiha pāṃsuvyavahitaṃ	krameṇa adbhiḥ śuddham kanakam iha pāṃsu vyavahitam 
SA_GK19_asvsau2u-1721	yathāgnau karmāraḥ pacati bhṛśamāvartayati ca /	yathā agnau karmāraḥ pacati bhṛśam āvartayati ca 
SA_GK19_asvsau2u-1722	tathā yogācāro nipuṇamiha doṣavyavahitaṃ	tathā yoga ācāraḥ nipuṇam iha doṣa vyavahitam 
SA_GK19_asvsau2u-1723	viśodhya kleśebhyaḥ śamayati manaḥ saṃkṣipati ca // Saund_15.68 //	viśodhya kleśebhyaḥ śamayati manaḥ saṃkṣipati ca 
SA_GK19_asvsau2u-1724	yathā ca svacchandādupanayati karmāśrayasukhaṃ	yathā ca sva chandāt upanayati karma āśraya sukham 
SA_GK19_asvsau2u-1725	suvarṇaṃ karmāro bahuvidhamalaṅkāravidhiṣu /	suvarṇam karmāraḥ bahuvidham alaṅkāra vidhiṣu 
SA_GK19_asvsau2u-1726	manaḥśuddho bhikṣurvaśagatamabhijñāsvapi tathā	manaḥ śuddhaḥ bhikṣuḥ vaśa gatam abhijñāsu api tathā 
SA_GK19_asvsau2u-1727	yathecchaṃ yatrecchaṃ śamayati manaḥ prerayati ca // Saund_15.69 //	yatheccham yatreccham śamayati manaḥ prerayati ca 
SA_GK19_asvsau2u-1728	saundarananda mahākāvye “vitarkaprahāṇa” nāma pañcadaśa sarga samāpta /	saundarananda mahākāvye vitarkaprahāṇa nāma pañcadaśa sarga samāpta 
SA_GK19_asvsau2u-1729	ṣoḍaśaḥ sargaḥ	ṣoḍaśaḥ sargaḥ 
SA_GK19_asvsau2u-1730	āryasatya	ārya satya 
SA_GK19_asvsau2u-1731	evaṃ manodhāraṇayā krameṇa vyapohya kiñcit samupohya kiñcit /	evam manaḥ dhāraṇayā krameṇa vyapohya kiñcid samupohya kiñcid 
SA_GK19_asvsau2u-1732	dhyānāni catvāryadhigamya yogī prāpnotyabhijñā niyamena pañca // Saund_16.1 //	dhyānāni catvāri adhigamya yogī prāpnoti abhijñāḥ niyamena pañca 
SA_GK19_asvsau2u-1733	ṛddhipravekaṃ ca bahuprakāraṃ parasya cetaścaritāvabodham /	ṛddhi pravekam ca bahu prakāram parasya cetaḥ carita avabodham 
SA_GK19_asvsau2u-1734	atītajanmasmaraṇaṃ ca dīrghaṃ divye viśuddhe śruticakṣuṣī ca // Saund_16.2 //	atīta janma smaraṇam ca dīrgham divye viśuddhe śruti cakṣuṣī ca 
SA_GK19_asvsau2u-1735	ataḥ paraṃ tattvaparikṣaṇena mano dadhātyāsravasaṃkṣayāya /	atas param tattva parikṣaṇena manaḥ dadhāti āsrava saṃkṣayāya 
SA_GK19_asvsau2u-1736	tato hi duḥkhaprabhṛtīni samyak catvāri satyāni padānyavaiti // Saund_16.3 //	tatas hi duḥkha prabhṛtīni samyak catvāri satyāni padāni avaiti 
SA_GK19_asvsau2u-1737	bādhātmakaṃ duḥkhamidaṃ prasaktaṃ duḥkhasya hetuḥ prabhavātmako 'yam /	bādhā ātmakam duḥkham idam prasaktam duḥkhasya hetuḥ prabhava ātmakaḥ yam 
SA_GK19_asvsau2u-1738	duḥkhakṣayo niḥsaraṇātmako 'yaṃ trāṇātmako 'yaṃ praśamāya mārgaḥ // Saund_16.4 //	duḥkha kṣayaḥ niḥsaraṇa ātmakaḥ yam trāṇa ātmakaḥ yam praśamāya mārgaḥ 
SA_GK19_asvsau2u-1739	ityāryasatyānyavabudhya buddhyā catvāri samyak pratividhya caiva /	iti ārya satyāni avabudhya buddhyā catvāri samyak pratividhya ca eva 
SA_GK19_asvsau2u-1740	sarvāsravān bhāvanayābhibhūya na jāyate śāntimavāpya bhūyaḥ // Saund_16.5 //	sarva āsravān bhāvanayā abhibhūya na jāyate śāntim avāpya bhūyas 
SA_GK19_asvsau2u-1741	abodhato hyaprativedhataśca tattvātmakasyāsya catuṣṭasya /	a bodhataḥ hi a prativedhataḥ ca tattva ātmakasya asya catuṣṭasya 
SA_GK19_asvsau2u-1742	bhavād bhavaṃ yāti na śantimeti saṃsāradolāmadhiruhya lokaḥ // Saund_16.6 //	bhavāt bhavam yāti na śantim eti saṃsāra dolām adhiruhya lokaḥ 
SA_GK19_asvsau2u-1743	tasmājjarādervyasanasya mūlaṃ samāsato duḥkhamavaihi janma /	tasmāt jarā ādeḥ vyasanasya mūlam samāsatas duḥkham avaihi janma 
SA_GK19_asvsau2u-1744	sarvauṣadhīnāmiva bhūrbhavāya sarvāpadāṃ kṣetramidaṃ hi janma // Saund_16.7 //	sarva oṣadhīnām iva bhūḥ bhavāya sarva āpadām kṣetram idam hi janma 
SA_GK19_asvsau2u-1745	yajjanmarūpasya hi sendriyasya duḥkhasya tannaikavidhasya janma /	yat janma rūpasya hi sa indriyasya duḥkhasya tat na ekavidhasya janma 
SA_GK19_asvsau2u-1746	yaḥ saṃbhavaścāsya samucchrayasya mṛtyośca rogasya ca saṃbhavaḥ saḥ // Saund_16.8 //	yaḥ saṃbhavaḥ ca asya samucchrayasya mṛtyoḥ ca rogasya ca saṃbhavaḥ saḥ 
SA_GK19_asvsau2u-1747	sadvāpyasadvā viṣamiśramannaṃ yathā vināśāya na dhāraṇāya /	sat vā api asat vā viṣa miśram annam yathā vināśāya na dhāraṇāya 
SA_GK19_asvsau2u-1748	loke tathā tiryaguparyadho vā duḥkhāya sarvaṃ na sukhāya janma // Saund_16.9 //	loke tathā tiryak upari adhas vā duḥkhāya sarvam na sukhāya janma 
SA_GK19_asvsau2u-1749	jarādayo naikavidhāḥ prajānāṃ satyāṃ pravṛttau prabhavantyanarthāḥ /	jarā ādayaḥ na ekavidhāḥ prajānām satyām pravṛttau prabhavanti anarthāḥ 
SA_GK19_asvsau2u-1750	pravātsu ghoreṣvapi māruteṣu na hyaprasūtāstaravaścalanti // Saund_16.10 //	ghoreṣu api māruteṣu na hi aprasūtāḥ taravaḥ calanti 
SA_GK19_asvsau2u-1751	ākāśayoniḥ pavano yathā hi yathā śamīgarbhaśayo hutāśaḥ /	ākāśa yoniḥ pavanaḥ yathā hi yathā śamīgarbha śayaḥ hutāśaḥ 
SA_GK19_asvsau2u-1752	āpo yathāntarvasudhāśayāśca duḥkhaṃ tathā cittaśarīrayoniḥ // Saund_16.11 //	āpaḥ yathā antar vasudhā āśayāḥ ca duḥkham tathā citta śarīra yoniḥ 
SA_GK19_asvsau2u-1753	apāṃ dravatvaṃ kaṭhinatvamurvyā vāyoścalatvaṃ dhruvamauṣṇyamagneḥ /	apām drava tvam kaṭhina tvam urvyāḥ vāyoḥ cala tvam dhruvam auṣṇyam agneḥ 
SA_GK19_asvsau2u-1754	yathā svabhāvo hi tathā svabhāvo duḥkhaṃ śarīrasya ca cetasaśca // Saund_16.12 //	yathā svabhāvaḥ hi tathā svabhāvaḥ duḥkham śarīrasya ca cetasaḥ ca 
SA_GK19_asvsau2u-1755	kāye sati vyādhijarādi duḥkhaṃ kṣuttarṣavarṣoṣṇahimādi caiva /	kāye sati vyādhi jarā ādi duḥkham kṣudh tarṣa varṣa uṣṇa hima ādi ca eva 
SA_GK19_asvsau2u-1756	rūpāśrite cetasi sānubandhe śokāratikrodhabhayādi duḥkham // Saund_16.13 //	rūpa āśrite cetasi sānubandhe śoka arati krodha bhaya ādi duḥkham 
SA_GK19_asvsau2u-1757	pratyakṣamālokya ca janmaduḥkhaṃ duḥkhaṃ tathātītamapīti viddhi /	pratyakṣam ālokya ca janma duḥkham duḥkham tathā atītam api iti viddhi 
SA_GK19_asvsau2u-1758	yathā ca tadduḥkhamidaṃ ca duḥkhaṃ duḥkhaṃ tathānāgatamapyavehi // Saund_16.14 //	yathā ca tat duḥkham idam ca duḥkham duḥkham tathā anāgatam api avehi 
SA_GK19_asvsau2u-1759	bījasvabhāvo hi yatheha dṛṣṭo bhūto 'pi bhavyo 'pi tathānumeyaḥ /	bīja svabhāvaḥ hi yathā iha dṛṣṭaḥ bhūtaḥ pi bhavyaḥ pi tathā anumeyaḥ 
SA_GK19_asvsau2u-1760	pratyakṣataśca jvalano yathoṣṇo bhūto 'pi bhavyo 'pi tathoṣṇa eva // Saund_16.15 //	pratyakṣatas ca jvalanaḥ yathā uṣṇaḥ bhūtaḥ pi bhavyaḥ pi tathā uṣṇaḥ eva 
SA_GK19_asvsau2u-1761	tannāmarūpasya guṇānurūpaṃ yatraiva nirvṛttirudāravṛtta /	tad nāma rūpasya guṇa anurūpam yatra eva nirvṛttiḥ udāra vṛtta 
SA_GK19_asvsau2u-1762	tatraiva duḥkhaṃ na hi tadvimuktaṃ duḥkhaṃ bhaviṣyatyabhavad bhaved vā // Saund_16.16 //	tatra eva duḥkham na hi tad vimuktam duḥkham bhaviṣyati abhavat bhavet vā 
SA_GK19_asvsau2u-1763	pravṛttiduḥkhasya ca tasya loke tṛṣṇādayo doṣagaṇā nimittam /	pravṛtti duḥkhasya ca tasya loke tṛṣṇā ādayaḥ doṣa gaṇāḥ nimittam 
SA_GK19_asvsau2u-1764	naiveśvaro na prakṛtirnaṃ kālo nāpo svabhāvo na vidhiryadṛcchā // Saund_16.17 //	na eva īśvaraḥ na prakṛtiḥ naṃ kālaḥ svabhāvaḥ na vidhiḥ yadṛcchā 
SA_GK19_asvsau2u-1765	jñātavyametena ca kāraṇena lokasya doṣebhya iti pravṛttiḥ /	jñātavyam etena ca kāraṇena lokasya doṣebhyaḥ iti pravṛttiḥ 
SA_GK19_asvsau2u-1766	yasmānmriyante sarajastamaskā na jāyate vītarajastamaskaḥ // Saund_16.18 //	yasmāt mriyante sa rajaḥ tamaskāḥ na jāyate vīta rajaḥ tamaskaḥ 
SA_GK19_asvsau2u-1767	icchāviśeṣe sati tatra tatra yānāsanāderbhavati prayogaḥ /	icchā viśeṣe sati tatra tatra yāna āsana ādeḥ bhavati prayogaḥ 
SA_GK19_asvsau2u-1768	yasmādatastarṣavaśāttathaiva janma prajānāmiti veditavyam // Saund_16.19 //	yasmāt atas tarṣa vaśāt tathā eva janma prajānām iti veditavyam 
SA_GK19_asvsau2u-1769	sattvānyabhiṣvaṅgavaśāni dṛṣṭvā svajātiṣu prītiparāṇyatīva /	sattvāni abhiṣvaṅga vaśāni dṛṣṭvā sva jātiṣu prīti parāṇi atīva 
SA_GK19_asvsau2u-1770	abhyāsayogādupapāditāni taireva doṣairiti tāni viddhi // Saund_16.20 //	abhyāsa yogāt upapāditāni taiḥ eva doṣaiḥ iti tāni viddhi 
SA_GK19_asvsau2u-1771	krodhapraharṣādibhirāśrayāṇāmutpadyate ceha yathā viśeṣaḥ /	krodha praharṣa ādibhiḥ āśrayāṇām utpadyate ca iha yathā viśeṣaḥ 
SA_GK19_asvsau2u-1772	tathaiva janmasvapi naikarūpo nirvartate kleśakṛto viśeṣaḥ // Saund_16.21 //	tathā eva janmasu api nā eka rūpaḥ nirvartate kleśa kṛtaḥ viśeṣaḥ 
SA_GK19_asvsau2u-1773	doṣādhike janmani tīvradoṣa utpadyate rāgiṇi tīvrarāgaḥ /	doṣa adhike janmani tīvra doṣaḥ utpadyate rāgiṇi tīvra rāgaḥ 
SA_GK19_asvsau2u-1774	mohādhike mohabalādhikaśca tadalpadoṣe ca tadalpadoṣaḥ // Saund_16.22 //	moha adhike moha bala adhikaḥ ca tad alpa doṣe ca tad alpa doṣaḥ 
SA_GK19_asvsau2u-1775	phalaṃ hi yādṛk samavaiti sākṣāt tadāgamād bījamavaityatītam /	phalam hi yādṛś samavaiti sākṣāt tad āgamāt bījam avaiti atītam 
SA_GK19_asvsau2u-1776	avetya bījaprakṛtiṃ ca sākṣādanāgataṃ tatphalamabhyupaiti // Saund_16.23 //	avetya bīja prakṛtim ca sākṣāt anāgatam tad phalam abhyupaiti 
SA_GK19_asvsau2u-1777	doṣakṣayo jātiṣu yāsu yasya vairāgyatastāsu na jāyate saḥ /	doṣa kṣayaḥ jātiṣu yāsu yasya vairāgyataḥ tāsu na jāyate saḥ 
SA_GK19_asvsau2u-1778	doṣāśayastiṣṭhati yasya yatra tasyopapattirvivaśasya tatra // Saund_16.24 //	doṣa āśayaḥ tiṣṭhati yasya yatra tasya upapattiḥ vivaśasya tatra 
SA_GK19_asvsau2u-1779	tajjanmano naikavidhasya saumya tṛṣṇādayo hetava ityavetya /	tad janmanaḥ na ekavidhasya saumya tṛṣṇā ādayaḥ hetavaḥ iti avetya 
SA_GK19_asvsau2u-1780	tāṃśchindhi duḥkhād yadi nirmumukṣā kāryakṣayaḥ kāraṇasaṃkṣayāddhi // Saund_16.25 //	tān chindhi duḥkhāt yadi nirmumukṣā kārya kṣayaḥ kāraṇa saṃkṣayāt hi 
SA_GK19_asvsau2u-1781	duḥkhakṣayo hetuparikṣayācca śāntaṃ śivaṃ sākṣikuruṣva dharmaṃ /	duḥkha kṣayaḥ hetu parikṣayāt ca śāntam śivam sākṣikuruṣva dharmam 
SA_GK19_asvsau2u-1782	tṛṣṇāvirāgaṃ layanaṃ nirodhaṃ sanātanaṃ trāṇamahāryamāryam // Saund_16.26 //	tṛṣṇā virāgam layanam nirodham sanātanam trāṇam ahāryam āryam 
SA_GK19_asvsau2u-1783	yasminna jātirna jarā na mṛtyurna vyādhayo nāpriyasaṃprayogaḥ /	yasmin na jātiḥ na jarā na mṛtyuḥ na vyādhayaḥ na apriya saṃprayogaḥ 
SA_GK19_asvsau2u-1784	necchāvipanna priyaviprayogaḥ kṣemaṃ padaṃ naiṣṭhikamacyutaṃ tat // Saund_16.27 //	na icchā vipad na priya viprayogaḥ kṣemam padam naiṣṭhikam acyutam tat 
SA_GK19_asvsau2u-1785	dīpo yathā nirvṛtimabhyupeto naivāvaniṃ gacchati nāntarikṣam /	dīpaḥ yathā nirvṛtim abhyupetaḥ na eva avanim gacchati na antarikṣam 
SA_GK19_asvsau2u-1786	diśaṃ na kāṃcid vidiśaṃ na kāṃcit snehakṣayāt kevalameti śāntim // Saund_16.28 //	diśam na kāṃcid vidiśam na kāṃcid sneha kṣayāt kevalam eti śāntim 
SA_GK19_asvsau2u-1787	evaṃ kṛtī nirvṛtimabhyupeto naivāvaniṃ gacchati nāntarikṣam /	evam kṛtī nirvṛtim abhyupetaḥ na eva avanim gacchati na antarikṣam 
SA_GK19_asvsau2u-1788	diśaṃ na kāṃcid vidiśaṃ na kāṃcit kleśakṣayāt kevalameti śāntim // Saund_16.29 //	diśam na kāṃcid vidiśam na kāṃcid kleśa kṣayāt kevalam eti śāntim 
SA_GK19_asvsau2u-1789	asyābhyupāyo 'dhigamāya mārgaḥ prajñātrikalpaḥ praśamadvikalpaḥ /	asya abhyupāyaḥ dhigamāya mārgaḥ prajñā tri kalpaḥ praśama dvi kalpaḥ 
SA_GK19_asvsau2u-1790	sa bhāvanīyo vidhivad budhena śīle śucau tripramukhe sthitena // Saund_16.30 //	sa bhāvanīyaḥ vidhivat budhena śīle śucau tri pramukhe sthitena 
SA_GK19_asvsau2u-1791	vākkarma samyak sahākāyakarma yathāvadājīvanayaśca śuddhaḥ /	vāc karma samyak sahā kāya karma śuddhaḥ 
SA_GK19_asvsau2u-1792	idaṃ trayaṃ vṛttavidhau pravṛttaṃ śīlāśrayaṃ karmaparigrahāya // Saund_16.31 //	idam trayam vṛtta vidhau pravṛttam śīla āśrayam karma parigrahāya 
SA_GK19_asvsau2u-1793	satyeṣu duḥkhādiṣu dṛṣṭirāryā samyagvitarkaśca parākramaśca /	satyeṣu duḥkha ādiṣu dṛṣṭiḥ āryā samyak vitarkaḥ ca parākramaḥ ca 
SA_GK19_asvsau2u-1794	idaṃ trayaṃ jñānavidhau pravṛttaṃ prajñāśrayaṃ kleśaparikṣayāya // Saund_16.32 //	idam trayam jñāna vidhau pravṛttam prajñā āśrayam kleśa parikṣayāya 
SA_GK19_asvsau2u-1795	nyāyena satyādhigamāya yuktā samyak smṛtiḥ samyagatho samādhiḥ /	nyāyena satya adhigamāya yuktā samyak smṛtiḥ samyak atho samādhiḥ 
SA_GK19_asvsau2u-1796	idaṃ dvayaṃ yogavidhau pravṛttaṃ śamāśrayaṃ cittaparigrahāya // Saund_16.33 //	idam dvayam yoga vidhau pravṛttam śama āśrayam citta parigrahāya 
SA_GK19_asvsau2u-1797	kleśāṃkurānna pratanoti śīlaṃ bījāṅkurān kāla ivātivṛttaḥ /	kleśa aṃkurān na pratanoti śīlam bīja aṅkurān kālaḥ iva ativṛttaḥ 
SA_GK19_asvsau2u-1798	śucau hi śīle puruṣasya doṣā manaḥ salajjā iva dharṣayanti // Saund_16.34 //	śucau hi śīle puruṣasya doṣāḥ manaḥ sa lajjāḥ iva dharṣayanti 
SA_GK19_asvsau2u-1799	kleśāṃstu viṣkambhayate samādhirvegānivādrirmahato nadīnām /	kleśān tu viṣkambhayate samādhiḥ vegān iva adriḥ mahataḥ nadīnām 
SA_GK19_asvsau2u-1800	sthite samādhau hi na dharṣayanti doṣā bhujaṃgā iva mantrabaddhāḥ // Saund_16.35 //	sthite samādhau hi na dharṣayanti doṣāḥ bhujaṃgāḥ iva mantra baddhāḥ 
SA_GK19_asvsau2u-1801	prajñā tvaśeṣeṇa nihanti doṣāṃstīradrumān prāvṛṣi nimnageva /	prajñā tu aśeṣeṇa nihanti doṣān tīra drumān prāvṛṣi nimnagā iva 
SA_GK19_asvsau2u-1802	dagdhā yayā na prabhavanti doṣā vajrāgninevānusṛtena vṛkṣāḥ // Saund_16.36 //	dagdhāḥ yayā na prabhavanti doṣāḥ vajra agninā iva anusṛtena vṛkṣāḥ 
SA_GK19_asvsau2u-1803	triskandhametaṃ pravigāhya mārgaṃ praspaṣṭamaṣṭāṅgamahāryamāryam /	tri skandham etam pravigāhya mārgam praspaṣṭam aṣṭa aṅgam ahāryam āryam 
SA_GK19_asvsau2u-1804	duḥkhasya hetūn prajahāti doṣān prāpnoti cātyantaśivaṃ padaṃ tat // Saund_16.37 //	duḥkhasya hetūn prajahāti doṣān prāpnoti ca atyanta śivam padam tat 
SA_GK19_asvsau2u-1805	asyopacāre dhṛtirārjavaṃ ca hrīrapramādaḥ praviviktatā ca /	asya upacāre dhṛtiḥ ārjavam ca hrīḥ apramādaḥ pravivikta tā ca 
SA_GK19_asvsau2u-1806	alpecchatā tuṣṭirasaṃgatā ca lokapravṛttāvaratiḥ kṣamā ca // Saund_16.38 //	alpa iccha tā tuṣṭiḥ asaṃga tā ca loka pravṛttau aratiḥ kṣamā ca 
SA_GK19_asvsau2u-1807	yāthātmyato vindati yo hi duḥkhaṃ tasyodbhavaṃ tasya ca yo nirodham /	yāthātmyataḥ vindati yaḥ hi duḥkham tasya udbhavam tasya ca yaḥ nirodham 
SA_GK19_asvsau2u-1808	āryeṇa mārgeṇa sa śāntimeti kalyāṇamitraiḥ saha vartamānaḥ // Saund_16.39 //	āryeṇa mārgeṇa sa śāntim eti kalyāṇa mitraiḥ saha vartamānaḥ 
SA_GK19_asvsau2u-1809	yo vyādhito vyādhimavaiti samyag vyādhernidānaṃ ca tadauṣadhaṃ ca /	yaḥ vyādhitaḥ vyādhim avaiti samyak vyādheḥ nidānam ca tad auṣadham ca 
SA_GK19_asvsau2u-1810	ārogyamāpnoti hi so 'cireṇa mitrairabhijñairupacaryamāṇaḥ // Saund_16.40 //	ārogyam āpnoti hi saḥ cireṇa mitraiḥ abhijñaiḥ upacaryamāṇaḥ 
SA_GK19_asvsau2u-1811	tadvyādhisaṃjñāṃ kuru duḥkhasatye doṣeṣvapi vyādhinidānasaṃjñām /	tad vyādhi saṃjñām kuru duḥkha satye doṣeṣu api vyādhi nidāna saṃjñām 
SA_GK19_asvsau2u-1812	ārogyaṃjñāṃ ca nirodhasatye bhaiṣajyasaṃjñāmapi mārgasatye // Saund_16.41 //	ārogyaṃjñām ca nirodha satye bhaiṣajya saṃjñām api mārga satye 
SA_GK19_asvsau2u-1813	tasmāt pravṛttiṃparigaccha duḥkhaṃ pravartakānapyavagaccha doṣān /	tasmāt pravṛttim parigaccha duḥkham pravartakān api avagaccha doṣān 
SA_GK19_asvsau2u-1814	nivṛttimāgaccha ca tannirodhaṃ nivartakaṃ cāpyavagaccha mārgam // Saund_16.42 //	nivṛttim āgaccha ca tad nirodham nivartakam ca api avagaccha mārgam 
SA_GK19_asvsau2u-1815	śirasyatho vāsasi saṃpradīpte satyāvabodhāya mativicāryā /	śirasi atho vāsasi saṃpradīpte satya avabodhāya matiḥ vicāryā 
SA_GK19_asvsau2u-1816	dagdhaṃ jagat satyanayaṃ hyadṛṣṭvā pradahyate saṃprati dhakṣyate ca // Saund_16.43 //	dagdham jagat satya nayam hi a dṛṣṭvā pradahyate saṃprati dhakṣyate ca 
SA_GK19_asvsau2u-1817	yadaiva yaḥ paśyati nāmarūpaṃ kṣayīti taddarśanamasya samyak /	yadā eva yaḥ paśyati nāma rūpam kṣayi iti tad darśanam asya samyak 
SA_GK19_asvsau2u-1818	samyak ca nirvedamupaiti paśyan nandīkṣayācca kṣayameti rāgaḥ // Saund_16.44 //	samyak ca nirvedam upaiti paśyan nandī kṣayāt ca kṣayam eti rāgaḥ 
SA_GK19_asvsau2u-1819	tayośca nandīrajasoḥ kṣayeṇa samyagvimuktaṃ pravadāmi cetaḥ /	tayoḥ ca nandī rajasoḥ kṣayeṇa samyak vimuktam pravadāmi cetaḥ 
SA_GK19_asvsau2u-1820	samyagvimuktirmanasaśca tābhyāṃ na cāsya bhūyaḥ karaṇīyamasti // Saund_16.45 //	samyak vimuktiḥ manasaḥ ca tābhyām na ca asya bhūyas karaṇīyam asti 
SA_GK19_asvsau2u-1821	yathāsvabhāvena hi nāmarūpaṃ taddhetumevāstagamaṃ ca tasya /	yathā svabhāvena hi nāma rūpam tad hetum evā asta gamam ca tasya 
SA_GK19_asvsau2u-1822	vijānataḥ pasyata eva cāhaṃ bravīmi samyak kṣayamāsravāṇām // Saund_16.46 //	vijānataḥ pasyataḥ eva ca aham bravīmi samyak kṣayam āsravāṇām 
SA_GK19_asvsau2u-1823	tasmāt paraṃ saumya vidhāya vīryaṃ śīghraṃ ghaṭasvāstravasaṃkṣayāya /	tasmāt param saumya vidhāya vīryam śīghram ghaṭasva āstrava saṃkṣayāya 
SA_GK19_asvsau2u-1824	duḥkhānanityāṃśca nirātmakāṃśca dhātūn viśeṣeṇa parīkṣamāṇaḥ // Saund_16.47 //	duḥkhān anityān ca nirātmakān ca dhātūn viśeṣeṇa parīkṣamāṇaḥ 
SA_GK19_asvsau2u-1825	dhātūn hi ṣaḍ bhūsalilānalādīn sāmānyataḥ svena ca lakṣaṇena /	dhātūn hi ṣaṭ bhū salila anala ādīn sāmānyatas svena ca lakṣaṇena 
SA_GK19_asvsau2u-1826	avaiti yo nānyamavaiti tebhyaḥ so 'tyantikaṃ mokṣamavaiti tebhyaḥ // Saund_16.48 //	avaiti yaḥ na anyam avaiti tebhyaḥ saḥ u tyantikam mokṣam avaiti tebhyaḥ 
SA_GK19_asvsau2u-1827	kleśaprahāṇāya ca niścitena kālo 'bhyupāyasśca parīkṣitavyaḥ /	kleśa prahāṇāya ca niścitena kālaḥ bhyupāyaḥ ca parīkṣitavyaḥ 
SA_GK19_asvsau2u-1828	yogo 'pyakāle hyanupāyataśca bhavatyanarthāya na tadguṇāya // Saund_16.49 //	yogaḥ pi akāle hi anupāyataḥ ca bhavati anarthāya na tad guṇāya 
SA_GK19_asvsau2u-1829	ajātavatsāṃ yadi gāṃ duhīta naivāpnuyāt kṣīramakāladohī /	a jāta vatsām yadi gām duhīta na eva āpnuyāt kṣīram akāla dohī 
SA_GK19_asvsau2u-1830	kāle 'pi vā syānna payo labheta mohena śṛṅgād yadi gāṃ duhīta // Saund_16.50 //	kāle pi vā syāt na payaḥ labheta mohena śṛṅgāt yadi gām duhīta 
SA_GK19_asvsau2u-1831	ārdrācca kāṣṭhājjvalanābhikāmo naiva prayatnādapi vahnimṛcchet /	ārdrāt ca kāṣṭhāt jvalana abhikāmaḥ na eva prayatnāt api vahnim ṛcchet 
SA_GK19_asvsau2u-1832	kāṣṭhācca śuṣkādapi pātanena naivāgnimāpnotyanupāyapūrvam // Saund_16.51 //	kāṣṭhāt ca śuṣkāt api pātanena na eva agnim āpnoti an upāya pūrvam 
SA_GK19_asvsau2u-1833	taddeśakālau vidhivat parīkṣya yogasya mātrāmapi cābhyupāyam /	tad deśa kālau vidhivat parīkṣya yogasya mātrām api ca abhyupāyam 
SA_GK19_asvsau2u-1834	balābale cātmani saṃpradhārya kāryaḥ prayatno na tu tadviruddhaḥ // Saund_16.52 //	bala abale ca ātmani saṃpradhārya kāryaḥ prayatnaḥ na tu tad viruddhaḥ 
SA_GK19_asvsau2u-1835	pragrāhakaṃ yattu nimittamuktamuddhanyamāne hṛdi tanna sevyam /	pragrāhakam yat tu nimittam uktam uddhanyamāne hṛdi tat na sevyam 
SA_GK19_asvsau2u-1836	evaṃ hi cittaṃ praśama na yāti pravāyunā vahniriveryamāṇaḥ // Saund_16.53 //	evam hi cittam praśama na yāti pravāyunā vahniḥ iva īryamāṇaḥ 
SA_GK19_asvsau2u-1837	śamāya yat syānniyataṃ nimittaṃ jātoddhave cetasi tasya kālaḥ /	śamāya yat syāt niyatam nimittam jāta uddhave cetasi tasya kālaḥ 
SA_GK19_asvsau2u-1838	evaṃ hi cittaṃ praśamaṃ niyacchet pradīpyamāno 'gnirivodakena // Saund_16.54 //	evam hi cittam praśamam niyacchet pradīpyamānaḥ gniḥ iva udakena 
SA_GK19_asvsau2u-1839	śamāvahaṃ yanniyataṃ nimittaṃ sevyaṃ na taccetasi līyamāne /	śama āvaham yat niyatam nimittam sevyam na tat cetasi līyamāne 
SA_GK19_asvsau2u-1840	evaṃ hi bhūyo layameti cittamanīryamāṇo 'gnirivālpasāraḥ // Saund_16.55 //	evam hi bhūyas layam eti cittam an īryamāṇaḥ gniḥ iva alpa sāraḥ 
SA_GK19_asvsau2u-1841	pragrāhakaṃ yanniyataṃ nimittaṃ layaṃ gate cetasi tasya kālaḥ /	pragrāhakam yat niyatam nimittam layam gate cetasi tasya kālaḥ 
SA_GK19_asvsau2u-1842	kriyāsamarthaṃ hi manastathā syānmandāyamāno 'gnirivendhanena // Saund_16.56 //	kriyā samartham hi manaḥ tathā syāt mandāyamānaḥ gniḥ iva indhanena 
SA_GK19_asvsau2u-1843	aupekṣikaṃ nāpi nimittamiṣṭaṃ layaṃ gate cetasi soddhave vā /	aupekṣikam nā api nimittam iṣṭam layam gate cetasi sa uddhave vā 
SA_GK19_asvsau2u-1844	evaṃ hi tīvraṃ janayedanarthamupekṣito vyādhirivāturasya // Saund_16.57 //	evam hi tīvram janayet anartham upekṣitaḥ vyādhiḥ iva āturasya 
SA_GK19_asvsau2u-1845	yatsyādupekṣāniyataṃ nimittaṃ sāmyaṃ gate cetasi tasya kālaḥ /	yat syāt upekṣā niyatam nimittam sāmyam gate cetasi tasya kālaḥ 
SA_GK19_asvsau2u-1846	evaṃ hi kṛtyāya bhavetprayogo ratho vidheyāśva iva prayātaḥ // Saund_16.58 //	evam hi kṛtyāya bhavet prayogaḥ rathaḥ vidheya aśvaḥ iva prayātaḥ 
SA_GK19_asvsau2u-1847	rāgoddhavavyākulite 'pi citte maitropasaṃhāravidhirna kāryaḥ /	rāga uddhava vyākulite citte maitra upasaṃhāra vidhiḥ na kāryaḥ 
SA_GK19_asvsau2u-1848	rāgātmako muhyati maitrayā hi snehaṃ kaphakṣobha ivopayujya // Saund_16.59 //	rāga ātmakaḥ muhyati maitrayā hi sneham kapha kṣobhe iva upayujya 
SA_GK19_asvsau2u-1849	rāgoddhate cetasi dhairyametya niṣevitavyaṃ tvaśubhaṃ nimittam /	rāga uddhate cetasi dhairyam etya niṣevitavyam tu aśubham nimittam 
SA_GK19_asvsau2u-1850	rāgātmako hyevamupaiti śarma kaphātmako rūkṣamivopayujya // Saund_16.60 //	rāga ātmakaḥ hi evam upaiti śarma kapha ātmakaḥ rūkṣam iva upayujya 
SA_GK19_asvsau2u-1851	vyāpādadoṣeṇa manasyudīrṇe na sevitavyaṃ tvaśubhaṃ nimittam /	vyāpāda doṣeṇa manasi udīrṇe na sevitavyam tu aśubham nimittam 
SA_GK19_asvsau2u-1852	dveṣātmakasya hyaśubhā vadhāya pittātmanastīkṣṇa ivopacāraḥ // Saund_16.61 //	dveṣa ātmakasya hi aśubhāḥ vadhāya pitta ātmanaḥ tīkṣṇaḥ iva upacāraḥ 
SA_GK19_asvsau2u-1853	vyāpādadoṣakṣubhite tu citte sevyā svapakṣopanayena maitrī /	vyāpāda doṣa kṣubhite tu citte sevyā sva pakṣa upanayena maitrī 
SA_GK19_asvsau2u-1854	dveṣātmano hi praśamāya maitrī pittātmanaḥ śīta ivopacāraḥ // Saund_16.62 //	dveṣa ātmanaḥ hi praśamāya maitrī pitta ātmanaḥ śītaḥ iva upacāraḥ 
SA_GK19_asvsau2u-1855	mohānubaddhe manasaḥ pracāre maitrāśubhā vaiva bhavatyayogaḥ /	moha anubaddhe manasaḥ pracāre maitra aśubhā vā eva bhavati ayogaḥ 
SA_GK19_asvsau2u-1856	tābhyāṃ hi saṃmohamupaiti bhūyo vāyvātmako rūkṣamivopanīya // Saund_16.63 //	tābhyām hi saṃmoham upaiti bhūyas vāyu ātmakaḥ rūkṣam iva upanīya 
SA_GK19_asvsau2u-1857	mohātmikāyāṃ manasaḥ pravṛttau sevyastvidampratyayatāvihāraḥ /	moha ātmikāyām manasaḥ pravṛttau sevyaḥ tu idampratyaya tā vihāraḥ 
SA_GK19_asvsau2u-1858	mūḍhe manasyeṣa hi śāntimārgo vāyvātmake snigdha ivopacāraḥ // Saund_16.64 //	mūḍhe manasi eṣa hi śānti mārgaḥ vāyu ātmake snigdhaḥ iva upacāraḥ 
SA_GK19_asvsau2u-1859	ulkāmukhasthaṃ hi yathā suvarṇaṃ suvarṇakāro dhamatīha kāle /	ulkā mukha stham hi yathā suvarṇam suvarṇakāraḥ dhamati iha kāle 
SA_GK19_asvsau2u-1860	kāle pariprokṣayate jalena krameṇa kāle samupekṣate ca // Saund_16.65 //	kāle pariprokṣayate jalena krameṇa kāle samupekṣate ca 
SA_GK19_asvsau2u-1861	dahet suvarṇaṃ hi dhamannakāle jale kṣipan saṃśameyedakāle /	dahet suvarṇam hi dhaman akāle jale kṣipan saṃśameyet akāle 
SA_GK19_asvsau2u-1862	na cāpi samyak paripākamenaṃ nayedakāle samupekṣamāṇaḥ // Saund_16.66 //	na ca api samyak paripākam enam nayet akāle samupekṣamāṇaḥ 
SA_GK19_asvsau2u-1863	saṃpragrahasya praśamasya caiva tathaiva kāle samupekṣaṇasya /	saṃpragrahasya praśamasya ca eva tathā eva kāle samupekṣaṇasya 
SA_GK19_asvsau2u-1864	samyaṅ nimittaṃ manasā tvavekṣyaṃ nāśo hi yatno 'pyanupāyapūrvaḥ // Saund_16.67 //	samyak nimittam manasā tu avekṣyam nāśaḥ hi yatnaḥ u pi an upāya pūrvaḥ 
SA_GK19_asvsau2u-1865	ityevamanyāyanivartanaṃ ca nyāyaṃ ca tasmai sugato babhāṣe /	iti evam anyāya nivartanam ca nyāyam ca tasmai sugataḥ babhāṣe 
SA_GK19_asvsau2u-1866	bhūyaśca tattaccaritaṃ viditvā vitarkahānāya viodhīnuvāca // Saund_16.68 //	bhūyas ca tat tat caritam viditvā vitarka hānāya viodhīn uvāca 
SA_GK19_asvsau2u-1867	yathā bhiṣak pittakaphānilānāṃ ya eva kopaṃ samupaiti doṣaḥ /	yathā bhiṣak pitta kapha anilānām yaḥ eva kopam samupaiti doṣaḥ 
SA_GK19_asvsau2u-1868	śamāya tasyaiva vidhiṃ vidhatte vyadhatta doṣeṣu tathaiva buddhaḥ // Saund_16.69 //	śamāya tasya eva vidhim vidhatte vyadhatta doṣeṣu tathā eva buddhaḥ 
SA_GK19_asvsau2u-1869	ekena kalpena sacenna hanyāt svabhyastabhāvādasubhān vitarkān /	ekena kalpena saced na hanyāt su abhyasta bhāvāt asubhān vitarkān 
SA_GK19_asvsau2u-1870	tato dvitīyaṃ kramāmarabheta na tveva heyo guṇavān prayogaḥ // Saund_16.70 //	tatas dvitīyam na tu eva heyaḥ guṇavān prayogaḥ 
SA_GK19_asvsau2u-1871	anādikālopacitātmakatvād balīyasaḥ kleśagaṇasya caiva /	anādi kāla upacita ātmaka tvāt balīyasaḥ kleśa gaṇasya ca eva 
SA_GK19_asvsau2u-1872	samyak prayogasya ca duṣkaratvācchettuṃ na śakyāḥ sahasā hi doṣāḥ // Saund_16.71 //	samyak prayogasya ca duṣkara tvāt chettum na śakyāḥ sahasā hi doṣāḥ 
SA_GK19_asvsau2u-1873	aṇvyā yathāṇyā vipulāṇiranyā nirvāhyate tadviduṣā nareṇa /	aṇvyā yathā āṇyā vipulā āṇiḥ anyā nirvāhyate tad viduṣā nareṇa 
SA_GK19_asvsau2u-1874	tadvattadevākuśalaṃ nimittaṃ kṣipennimittāntarasevanena // Saund_16.72 //	tadvat tat eva akuśalam nimittam kṣipet nimitta antara sevanena 
SA_GK19_asvsau2u-1875	tathāpyathādhyātmanavagrahatvānnaivopaśāmyedaśubho vitarkaḥ /	tathā api atha adhyātma nava graha tvāt na evā upaśāmyet aśubhaḥ vitarkaḥ 
SA_GK19_asvsau2u-1876	heyaḥ sa taddoṣaparīkṣaṇena saśvāpado mārga ivādhvagena // Saund_16.73 //	heyaḥ sa tad doṣa parīkṣaṇena sa śvāpadaḥ mārgaḥ iva adhvagena 
SA_GK19_asvsau2u-1877	yathā kṣudhārto 'pi viśeṣa pṛktaṃ jijīviṣurnecchati bhoktumannam /	yathā jijīviṣuḥ na icchati bhoktum annam 
SA_GK19_asvsau2u-1878	tathaiva doṣāvahamityavetya jahāti vidvānaśubhaṃ nimittam // Saund_16.74 //	tathā eva doṣa āvaham iti avetya jahāti vidvān aśubham nimittam 
SA_GK19_asvsau2u-1879	na doṣataḥ paśyati yo hi doṣaṃ kastaṃ tato vārayituṃ samarthaḥ /	na doṣataḥ paśyati yaḥ hi doṣam kaḥ tam tatas vārayitum samarthaḥ 
SA_GK19_asvsau2u-1880	guṇaṃ guṇe paśyati yaśca yatra sa vāryamāṇo 'pi tataḥ prayāti // Saund_16.75 //	guṇam guṇe paśyati yaḥ ca yatra sa vāryamāṇaḥ tatas prayāti 
SA_GK19_asvsau2u-1881	vyapatrapante hi kulaprasūtā manaḥpracārairaśubhaiḥ pravṛtaiḥ /	vyapatrapante hi kula prasūtāḥ manaḥ pracāraiḥ aśubhaiḥ pravṛtaiḥ 
SA_GK19_asvsau2u-1882	kaṇṭhe manasvīva yuvā vapuṣmānacākṣuṣairaprayatairviṣaktaiḥ // Saund_16.76 //	kaṇṭhe manasvī iva yuvā vapuṣmān acākṣuṣaiḥ aprayataiḥ viṣaktaiḥ 
SA_GK19_asvsau2u-1883	nirdhūyamānāstvatha leśato 'pi tiṣṭheyurevākuśalā vitarkāḥ /	nirdhūyamānāḥ tu atha tiṣṭheyuḥ eva akuśalāḥ vitarkāḥ 
SA_GK19_asvsau2u-1884	kāryāntarairadhyayanakriyādyaiḥ sevyo vidhirvismaraṇāya teṣām // Saund_16.77 //	kārya antaraiḥ adhyayana kriyā ādyaiḥ sevyaḥ vidhiḥ vismaraṇāya teṣām 
SA_GK19_asvsau2u-1885	svaptavyamapyeva vicakṣaṇena kāyaklamo vāpi niṣevitavyaḥ /	svaptavyam api eva vicakṣaṇena kāya klamaḥ vā api niṣevitavyaḥ 
SA_GK19_asvsau2u-1886	na tveva saṃcintyamasannimittaṃ yatrāvasaktasya bhavedanarthaḥ // Saund_16.78 //	na tu eva saṃcintyam asat nimittam yatra avasaktasya bhavet anarthaḥ 
SA_GK19_asvsau2u-1887	yathā hi bhīto niśi taskarebhyo dvāraṃ priyebhyo 'pi na dātumicchet /	yathā hi bhītaḥ niśi taskarebhyaḥ dvāram priyebhyaḥ na dātum icchet 
SA_GK19_asvsau2u-1888	prājñastathā saṃharati prayogaṃ samaṃ śubhasyāpyaśubhasya doṣaiḥ // Saund_16.79 //	prājñaḥ tathā saṃharati prayogam samam śubhasya api aśubhasya doṣaiḥ 
SA_GK19_asvsau2u-1889	evaṃ prakārairapi yadyupāyairnivāryamāṇā na parāṅmukhāḥ syuḥ /	evam prakāraiḥ api yadi upāyaiḥ nivāryamāṇāḥ na parāṅmukhāḥ syuḥ 
SA_GK19_asvsau2u-1890	tato yathāśthūlanivarhaṇena suvarṇadoṣā iva te praheyāḥ // Saund_16.80 //	tatas yathā śthūla nivarhaṇena suvarṇa doṣāḥ iva te praheyāḥ 
SA_GK19_asvsau2u-1891	drutaprayāṇaprabhṛtīṃśca tīkṣṇāt kāmaprayogāt parikhidyamānaḥ /	druta prayāṇa prabhṛtīn ca tīkṣṇāt kāma prayogāt parikhidyamānaḥ 
SA_GK19_asvsau2u-1892	yathā naraḥ saṃśrayate tathaiva prājñena doṣeṣvapi vartitavyam // Saund_16.81 //	yathā naraḥ saṃśrayate tathā eva prājñena doṣeṣu api vartitavyam 
SA_GK19_asvsau2u-1893	te cedalabdhapratipakṣabhāvā naivopaśāmyeyurasadvitarkāḥ /	te ced alabdha pratipakṣa bhāvāḥ na eva upaśāmyeyuḥ asat vitarkāḥ 
SA_GK19_asvsau2u-1894	muhūrtamapyaprativadhyamānā gṛhe bhujaṃgā iva nādhivāsyāḥ // Saund_16.82 //	muhūrtam api a prativadhyamānāḥ gṛhe bhujaṃgāḥ iva na adhivāsyāḥ 
SA_GK19_asvsau2u-1895	dante 'pi dantaṃ praṇidhāya kāmaṃ tālvagramutpīḍya ca jivhayāpi /	dante dantam praṇidhāya kāmam tālu agram utpīḍya ca jivhayā api 
SA_GK19_asvsau2u-1896	cittena cittaṃ parigṛhya cāpi kāryaḥ prayatno na tu te 'nuvṛttāḥ // Saund_16.83 //	cittena cittam parigṛhya ca api kāryaḥ prayatnaḥ na tu te nuvṛttāḥ 
SA_GK19_asvsau2u-1897	kimatra citraṃ yadi vītamoho vanaṃ gataḥ svasthamanā na muhyet /	kim atra citram yadi vīta mohaḥ vanam gataḥ svastha manāḥ na muhyet 
SA_GK19_asvsau2u-1898	ākṣipyamāṇo hṛdi tannimittairna kṣobhyate yaḥ sa kṛtī sa dhīraḥ // Saund_16.84 //	ākṣipyamāṇaḥ hṛdi tad nimittaiḥ na kṣobhyate yaḥ sa kṛtī sa dhīraḥ 
SA_GK19_asvsau2u-1899	tadāryasatyādhigamāya pūrvaṃ viṃśodhayānena nayena mārgam /	tadā ārya satya adhigamāya pūrvam viṃśodhaya anena nayena mārgam 
SA_GK19_asvsau2u-1900	yātrāgataḥ śatruvinigrahārthaṃ rājeva lakṣmīmajitāṃ jigīṣan // Saund_16.85 //	yātrā gataḥ śatru vinigraha artham rājā iva lakṣmīm ajitām jigīṣan 
SA_GK19_asvsau2u-1901	etānyaraṇyānyabhitaḥ śivāni yogānukūlānyajaneritāni /	etāni araṇyāni abhitas śivāni yoga anukūlāni ajana īritāni 
SA_GK19_asvsau2u-1902	kāyasya kṛtvā pravivekamātraṃ kleśaprahāṇāya bhajasva mārgam // Saund_16.86 //	kāyasya kṛtvā praviveka mātram kleśa prahāṇāya bhajasva mārgam 
SA_GK19_asvsau2u-1903	kauṇḍinyanandakṛmilāniruddhāstiṣyopasenau vimalo 'tha rādhaḥ /	kauṇḍinya nanda kṛmila aniruddhāḥ tiṣya upasenau vimalaḥ 
SA_GK19_asvsau2u-1904	bāṣpottarau dhautakimoharājau kātyāyanadravyapilindavatsāḥ // Saund_16.87 //	bāṣpa uttarau dhautaki moharājau kātyāyana dravya pilindavatsāḥ 
SA_GK19_asvsau2u-1905	bhaddālibhadrāyaṇasarpadāsasubhūtigodattasujātavatsāḥ /	bhaddāli bhadrāyaṇa sarpadāsa subhūti godatta sujāta vatsāḥ 
SA_GK19_asvsau2u-1906	saṃgrāmajid bhadrajidaśvajicca śroṇaśca śoṇaśca ca koṭikarṇaḥ // Saund_16.88 //	saṃgrāmajit bhadrajit aśvajit ca śroṇaḥ ca śoṇaḥ ca ca koṭikarṇaḥ 
SA_GK19_asvsau2u-1907	kṣemājito nandakanandamātāvupālivāgīśayaśoyaśodāḥ /	kṣema ajitaḥ nandaka nandamātau upāli vāgīśa yaśaḥ yaśodāḥ 
SA_GK19_asvsau2u-1908	mahāvhayo valkalirāṣṭrapālau sudarśanasvāgatamedhikāśca // Saund_16.89 //	mahāvhayaḥ valkali rāṣṭrapālau sudarśana svāgata medhikāḥ ca 
SA_GK19_asvsau2u-1909	sa kapphinaḥ kāśyapa auruvilvo mahāmahākāśyapatiṣyanandāḥ /	sa kapphinaḥ kāśyapa auruvilvaḥ mahā mahākāśyapa tiṣya nandāḥ 
SA_GK19_asvsau2u-1910	pūrṇaśca pūrṇaśca sa pūrṇakaśca śonāparāntaśca sa pūrṇa eva // Saund_16.90 //	pūrṇaḥ ca pūrṇaḥ ca sa pūrṇakaḥ ca śonāparāntaḥ ca sa pūrṇaḥ eva 
SA_GK19_asvsau2u-1911	śāradvatīputrasubāhucundāḥ kondeyakāpyabhṛgukuṇṭhadhānāḥ /	śāradvatī putra subāhu cundāḥ kondeya kāpya bhṛgu kuṇṭhadhānāḥ 
SA_GK19_asvsau2u-1912	saśaivalau revatakauṣṭhilau ca maudgalyagotraśca gavāṃpatiśca // Saund_16.91 //	sa śaivalau revata kauṣṭhilau ca maudgalya gotraḥ ca gavāṃpatiḥ ca 
SA_GK19_asvsau2u-1913	yaṃ vikramaṃ yogavidhāvakurvaṃstameva śīghraṃ vidhivat kuruṣva /	yam vikramam yoga vidhau akurvan tam eva śīghram vidhivat kuruṣva 
SA_GK19_asvsau2u-1914	tataḥ padaṃ prāpsyasi tairavāptaṃ sukhāvṛtaistvaṃ niyataṃ yaśaśca // Saund_16.92 //	tatas padam prāpsyasi taiḥ avāptam sukha āvṛtaiḥ tvam niyatam yaśaḥ ca 
SA_GK19_asvsau2u-1915	dravyaṃ yathā syat kaṭukaṃ rasena taccopayuktaṃ madhuraṃ vipāke /	dravyam yathā syat kaṭukam rasena tat ca upayuktam madhuram vipāke 
SA_GK19_asvsau2u-1916	tathaiva vīryaṃ kaṭukaṃ śrameṇa tasyārtha siddhyai madhuro vipākaḥ // Saund_16.93 //	tathā eva vīryam kaṭukam śrameṇa tasya artha siddhyai madhuraḥ vipākaḥ 
SA_GK19_asvsau2u-1917	vīryaṃ paraṃ kāryakṛtau hi mūlaṃ vīryādṛte kācana nāsti siddhiḥ /	vīryam param kārya kṛtau hi mūlam vīryāt ṛte kācana nā asti siddhiḥ 
SA_GK19_asvsau2u-1918	udeti vīryādiha sarvasaṃpannirvīryatā cet sakalaśca pāpmā // Saund_16.94 //	udeti vīryāt iha sarva saṃpad nirvīrya tā ced sakalaḥ ca pāpmā 
SA_GK19_asvsau2u-1919	alabdhasyālābho niyatamupalabdhasya vigamas	alabdhasya alābhaḥ niyatam upalabdhasya vigamaḥ 
SA_GK19_asvsau2u-1920	tathaivātmāvajñā kṛpaṇamadhikebhyaḥ paribhavaḥ /	tathā eva ātma avajñā kṛpaṇam adhikebhyaḥ paribhavaḥ 
SA_GK19_asvsau2u-1921	tamo nistejastvaṃ śrutiniyamatuṣṭivyuparamo	tamaḥ nistejaḥ tvam śruti niyama tuṣṭi vyuparamaḥ 
SA_GK19_asvsau2u-1922	nṛṇāṃ nirvīryāṇāṃ bhavati vinipātaśca bhavati // Saund_16.95 //	nṛṇām nirvīryāṇām bhavati vinipātaḥ ca bhavati 
SA_GK19_asvsau2u-1923	nayaṃ śrutvā śakto yadayamabhivṛddhiṃ na labhate	nayam śrutvā śaktaḥ yat ayam abhivṛddhim na labhate 
SA_GK19_asvsau2u-1924	paraṃ dharmaṃ jñātvā yadupari nivāsaṃ na labhate /	param dharmam jñātvā yad upari nivāsam na labhate 
SA_GK19_asvsau2u-1925	gṛhaṃ tyaktvā muktau yadayamupaśāntiṃ na labhate /	gṛham tyaktvā muktau yat ayam upaśāntim na labhate 
SA_GK19_asvsau2u-1926	nimittaṃ kausīdyaṃ bhavati puruṣasyātra na ripuḥ // Saund_16.96 //	nimittam kausīdyam bhavati puruṣasya atra na ripuḥ 
SA_GK19_asvsau2u-1927	anikṣiptotsāho yadi khanati gāṃ vāri labhate /	a nikṣipta utsāhaḥ yadi khanati gām vāri labhate 
SA_GK19_asvsau2u-1928	prasaktaṃ vyāmathnan jvalanamaraṇibhyāṃ janayati /	prasaktam vyāmathnan jvalanam araṇibhyām janayati 
SA_GK19_asvsau2u-1929	prayuktā yoge tu dhruvamupalabhante śramaphalaṃ	prayuktāḥ yoge tu dhruvam upalabhante śrama phalam 
SA_GK19_asvsau2u-1930	drutaṃ nityaṃ yāntyo girimapi hi bhindanti saritaḥ // Saund_16.97 //	drutam nityam yāntyaḥ girim api hi bhindanti saritaḥ 
SA_GK19_asvsau2u-1931	kṛṣṭvā gāṃ paripālya ca śramaśatairaśnoti sasyaśriyaṃ	kṛṣṭvā gām paripālya ca śrama śataiḥ aśnoti sasya śriyam 
SA_GK19_asvsau2u-1932	yatnena pravigāhya sāgarajalaṃ ratnaśriyā krīḍati /	yatnena pravigāhya sāgara jalam ratna śriyā krīḍati 
SA_GK19_asvsau2u-1933	śatrūṇāmavadhūya vīryamiṣubhirbhuṅkte narendraśriyaṃ	śatrūṇām avadhūya vīryam iṣubhiḥ bhuṅkte narendra śriyam 
SA_GK19_asvsau2u-1934	tadvīryaṃ kuru śāntaye viniyataṃ vīrye hi sarvarddhayaḥ // Saund_16.98 //	tat vīryam kuru śāntaye viniyatam vīrye hi sarva ṛddhayaḥ 
SA_GK19_asvsau2u-1935	saundarananda mahākāvye “āryasatya” nāma ṣoḍaśa sarga samāpta /	saundarananda mahākāvye āryasatya nāma ṣoḍaśa sarga samāpta 
SA_GK19_asvsau2u-1936	saptadaśaḥ sargaḥ	saptadaśaḥ sargaḥ 
SA_GK19_asvsau2u-1937	amṛtaprāpti	amṛta prāpti 
SA_GK19_asvsau2u-1938	athaivamādeśitatattvamārgo nandastadā prāptavimokṣamārgaḥ /	athā evam ādeśita tattva mārgaḥ nandaḥ tadā prāpta vimokṣa mārgaḥ 
SA_GK19_asvsau2u-1939	sarveṇa bhāvena gurau praṇamya kleśaprahāṇāya vanaṃ jagāma // Saund_17.1 //	sarveṇa bhāvena gurau praṇamya kleśa prahāṇāya vanam jagāma 
SA_GK19_asvsau2u-1940	tatrāvakāśaṃ mṛdunīlaśaṣpaṃ dadarśa śāntaṃ taruṣaṇḍavantam /	tatra avakāśam mṛdu nīla śaṣpam dadarśa śāntam taru ṣaṇḍavantam 
SA_GK19_asvsau2u-1941	niḥśabdayā nimnagayopagūḍhaṃ vaiḍūryanīlodakayā vahantyā // Saund_17.2 //	niḥśabdayā nimnagayā upagūḍham vaiḍūrya nīla udakayā vahantyā 
SA_GK19_asvsau2u-1942	sa pādayostatra vidhāya śaucaṃ śucau śive śrīmati vṛkṣamūle /	sa pādayoḥ tatra vidhāya śaucam śucau śive śrīmati vṛkṣa mūle 
SA_GK19_asvsau2u-1943	mokṣāya baddhvā vyavasāyakakṣāṃ paryaṅkamaṅkāvahitaṃ babandha // Saund_17.3 //	mokṣāya baddhvā vyavasāya kakṣām paryaṅkam aṅka avahitam babandha 
SA_GK19_asvsau2u-1944	ṛjuṃ samagraṃ praṇidhāya kāyaṃ kāye smṛtiṃ cābhimukhīṃ vidhāya /	ṛjum samagram praṇidhāya kāyam kāye smṛtim ca abhimukhīm vidhāya 
SA_GK19_asvsau2u-1945	sarvendriyāṇyātmani saṃnidhāya sa tatra yogaṃ prayataḥ prapede // Saund_17.4 //	sarvā indriyāṇi ātmani saṃnidhāya sa tatra yogam prayataḥ prapede 
SA_GK19_asvsau2u-1946	tataḥ sa tattvaṃ nikhilaṃ cikīrṣurmokṣānukūlāṃśca vidhīṃścikīrṣan /	tatas sa tattvam nikhilam cikīrṣuḥ mokṣa anukūlān ca vidhīn cikīrṣan 
SA_GK19_asvsau2u-1947	jñānena śīlena śamena caiva cacāra cetaḥ parikarmabhūmau // Saund_17.5 //	jñānena śīlena śamena ca eva cacāra cetaḥ parikarma bhūmau 
SA_GK19_asvsau2u-1948	saṃdhāya dhairyaṃ praṇidhāya vīryaṃ vyapohya saktiṃ parigṛhya śaktim /	saṃdhāya dhairyam praṇidhāya vīryam vyapohya saktim parigṛhya śaktim 
SA_GK19_asvsau2u-1949	praśāntacetā niyamasthacetāḥ svasthastatobhūd viṣayeṣvanāsthaḥ // Saund_17.6 //	praśānta cetāḥ niyama stha cetāḥ svasthaḥ tatas bhūt viṣayeṣu an āsthaḥ 
SA_GK19_asvsau2u-1950	ātaptabuddheḥ prahitātmano 'pi svabhyastabhāvādatha kāmasaṃjñā /	ātapta buddheḥ prahita ātmanaḥ pi su abhyasta bhāvāt atha kāma saṃjñā 
SA_GK19_asvsau2u-1951	paryākulaṃ tasya manaścakāra prāvṛṭsu vidyujjalamāgateva // Saund_17.7 //	paryākulam tasya manaḥ cakāra prāvṛṭsu vidyut jalam āgatā iva 
SA_GK19_asvsau2u-1952	sa paryavasthānamavetya sadyaścikṣepa tāṃ dharmavighātakartrīm /	sa paryavasthānam avetya sadyas cikṣepa tām dharma vighāta kartrīm 
SA_GK19_asvsau2u-1953	priyāmapi krodhaparītacetā nārīmivodvṛttaguṇāṃ manasvī // Saund_17.8 //	priyām api krodha parīta cetāḥ nārīm iva udvṛtta guṇām manasvī 
SA_GK19_asvsau2u-1954	ārabdhavīryasya manaḥśamāya bhūyastu tasyākuśalo vitarkaḥ /	ārabdha vīryasya manaḥ śamāya bhūyas tu tasya akuśalaḥ vitarkaḥ 
SA_GK19_asvsau2u-1955	vyādhipraṇāśāya niviṣṭavuddherupadravo ghora ivājagāma // Saund_17.9 //	vyādhi praṇāśāya niviṣṭa vuddheḥ upadravaḥ ghoraḥ iva ājagāma 
SA_GK19_asvsau2u-1956	sa tadvighātāya nimittamanyad yogānukūlaṃ kuśalaṃ prapede /	sa tad vighātāya nimittam anyat yoga anukūlam kuśalam prapede 
SA_GK19_asvsau2u-1957	ārtāyanaṃ kṣīṇabalo balasthaṃ nirasyamāno balināriṇeva // Saund_17.10 //	ārta ayanam kṣīṇa balaḥ balastham nirasyamānaḥ balinā ariṇā iva 
SA_GK19_asvsau2u-1958	puraṃ vidhāyānuvidhāya daṇḍaṃ mitrāṇi saṃgṛhya ripūn vigṛhya /	puram vidhāya anuvidhāya daṇḍam mitrāṇi saṃgṛhya ripūn vigṛhya 
SA_GK19_asvsau2u-1959	rājā yathāpnoti hi gāmapūrvāṃ nītirmumukṣorapi saiva yoge // Saund_17.11 //	rājā yathā āpnoti hi gām apūrvām nītiḥ mumukṣoḥ api sā eva yoge 
SA_GK19_asvsau2u-1960	vimokṣakāmasya hi yogino 'pi manaḥ puraṃ jñānavidhiśca daṇḍaḥ /	vimokṣa kāmasya hi manaḥ puram jñāna vidhiḥ ca daṇḍaḥ 
SA_GK19_asvsau2u-1961	guṇāśca mitrāṇyarayaśca doṣā bhūmirvimuktiryatate yadartham // Saund_17.12 //	guṇāḥ ca mitrāṇi arayaḥ ca doṣāḥ bhūmiḥ vimuktiḥ yatate yad artham 
SA_GK19_asvsau2u-1962	sa duḥkhajālānmahato mumukṣurvimokṣamārgādhigame vivikṣuḥ /	sa duḥkha jālāt mahataḥ mumukṣuḥ vimokṣa mārga adhigame vivikṣuḥ 
SA_GK19_asvsau2u-1963	panthānmāryaṃ paramaṃ didṛkṣuḥ śamaṃ yayau kiṃcidupāttacakṣuḥ // Saund_17.13 //	panthān māryam paramam didṛkṣuḥ śamam yayau kiṃcid upātta cakṣuḥ 
SA_GK19_asvsau2u-1964	yaḥ syānniketastamaso 'niketaḥ śrutvāpi tattvaṃ sa bhavet pramattaḥ /	yaḥ syāt niketaḥ tamasaḥ niketaḥ śrutvā api tattvam sa bhavet pramattaḥ 
SA_GK19_asvsau2u-1965	yasmāttu mokṣāya sa pātrabhūtastasmānmanaḥ svātmani saṃjahāra // Saund_17.14 //	yasmāt tu mokṣāya sa pātra bhūtaḥ tasmāt manaḥ sva ātmani saṃjahāra 
SA_GK19_asvsau2u-1966	sambhārataḥ pratyayataḥ svabhāvādāsvādato doṣaviśeṣataśca /	sambhārataḥ pratyayataḥ svabhāvāt āsvādataḥ doṣa viśeṣataḥ ca 
SA_GK19_asvsau2u-1967	athātmavānniḥsaraṇātmataśca dharmeṣu cakre vidhivat parīkṣām // Saund_17.15 //	atha ātmavān niḥsaraṇa ātmataḥ ca dharmeṣu cakre vidhivat parīkṣām 
SA_GK19_asvsau2u-1968	sa rūpiṇaṃ kṛtsnamarūpiṇaṃ ca sāraṃ didṛkṣurvicikāya kāyam /	sa rūpiṇam kṛtsnam arūpiṇam ca sāram didṛkṣuḥ vicikāya kāyam 
SA_GK19_asvsau2u-1969	athāśuciṃ duḥkhamanityamasvaṃ nirātmakaṃ caiva cikāya kāyam // Saund_17.16 //	atha aśucim duḥkham anityam asvam nirātmakam ca eva cikāya kāyam 
SA_GK19_asvsau2u-1970	anityatastatra hi śūnyataśca nirātmato duḥkhata eva cāpi /	anityataḥ tatra hi śūnyataḥ ca nirātmataḥ duḥkhataḥ eva ca api 
SA_GK19_asvsau2u-1971	mārgapravekeṇa sa laukikena kleśadrumaṃ saṃcalayāṃcakāra // Saund_17.17 //	mārga pravekeṇa sa laukikena kleśa drumam saṃcalayāṃcakāra 
SA_GK19_asvsau2u-1972	yasmādabhūtvā bhavatīha sarvaṃ bhutvā ca bhūyo na bhavatyavaśyam /	yasmāt a bhūtvā bhavati iha sarvam bhutvā ca bhūyas na bhavati avaśyam 
SA_GK19_asvsau2u-1973	sahetukaṃ ca kṣayi hetumacca tasmādanityaṃ jagadityavindat // Saund_17.18 //	sa hetukam ca kṣayi hetumat ca tasmāt anityam jagat iti avindat 
SA_GK19_asvsau2u-1974	yataḥ prasūtasya ca karmayogaḥ prasajyate bandhavighātahetuḥ /	yatas prasūtasya ca karma yogaḥ prasajyate bandha vighāta hetuḥ 
SA_GK19_asvsau2u-1975	duḥkhapratīkāravidhau sukhākhye tato bhavaṃ duḥkhamiti vyapaśyat // Saund_17.19 //	duḥkha pratīkāra vidhau sukha ākhye tatas bhavam duḥkham iti vyapaśyat 
SA_GK19_asvsau2u-1976	yataśca saṃskāragataṃ viviktaṃ na kārakaḥ kaścana vedako vā /	yatas ca saṃskāra gatam viviktam na kārakaḥ kaścana vedakaḥ vā 
SA_GK19_asvsau2u-1977	samagryataḥ saṃbhavati pravṛttiḥ śūnyaṃ tato lokamimaṃ dadarśa // Saund_17.20 //	samagryataḥ saṃbhavati pravṛttiḥ śūnyam tatas lokam imam dadarśa 
SA_GK19_asvsau2u-1978	yasmānnirīhaṃ jagadasvatantraṃ naiśvaryamekaḥ kurute kriyāsu /	yasmāt nirīham jagat asvatantram na aiśvaryam ekaḥ kurute kriyāsu 
SA_GK19_asvsau2u-1979	tattatpratītya prabhavanti bhāvā nirātmakaṃ tena viveda lokam // Saund_17.21 //	tat tat pratītya prabhavanti bhāvāḥ nirātmakam tena viveda lokam 
SA_GK19_asvsau2u-1980	tataḥ sa vātaṃ vyajanādivoṣṇe kāṣṭhāśritaṃ nirmathanādivāgnim /	tatas sa vātam vyajanāt iva uṣṇe kāṣṭha āśritam nirmathanāt iva agnim 
SA_GK19_asvsau2u-1981	antaḥkṣitisthaṃ khananādivāmbho lokottaraṃ vartma durāpamāpa // Saund_17.22 //	antar kṣiti stham khananāt iva ambhaḥ lokottaram vartma durāpam āpa 
SA_GK19_asvsau2u-1982	sajjñānacāpaḥ smṛtivarma baddhvā viśuddhaśīlavratavāhanasthaḥ /	sat jñāna cāpaḥ smṛti varma baddhvā viśuddha śīla vrata vāhana sthaḥ 
SA_GK19_asvsau2u-1983	kleśāribhiścittaraṇājirasthaiḥ sārdhaṃ yuyutsurvijayāya tasthau // Saund_17.23 //	kleśa aribhiḥ citta raṇa ajira sthaiḥ sārdham yuyutsuḥ vijayāya tasthau 
SA_GK19_asvsau2u-1984	tataḥ sa bodhyaṅgaśitāttaśastraḥ samyakpradhānottamavāhanasthaḥ /	tatas sa bodhi aṅga śita ātta śastraḥ samyak pradhāna uttama vāhana sthaḥ 
SA_GK19_asvsau2u-1985	mārgāṅgamātaṅgavatā balena śanaiḥ śanaiḥ kleśacamūṃ jagāhe // Saund_17.24 //	mārga aṅga mātaṅgavatā balena śanais śanais kleśa camūm jagāhe 
SA_GK19_asvsau2u-1986	sa smṛtyupasthānamayaiḥ pṛṣatkaiḥ śatrūn viparyāsamayān kṣaṇena /	sa smṛti upasthāna mayaiḥ pṛṣatkaiḥ śatrūn viparyāsa mayān kṣaṇena 
SA_GK19_asvsau2u-1987	duḥkhasya hetūṃścaturaścaturbhiḥ svaiḥ svaiḥ pracārāyatanairdadāra // Saund_17.25 //	duḥkhasya hetūn caturaḥ caturbhiḥ svaiḥ svaiḥ pracāra āyatanaiḥ dadāra 
SA_GK19_asvsau2u-1988	āryairbalaiḥ pañcabhireva pañca cetaḥkhilānyapratimairbabhañja /	āryaiḥ balaiḥ pañcabhiḥ eva pañca cetaḥ khilāni apratimaiḥ babhañja 
SA_GK19_asvsau2u-1989	mithyāṅganāgāṃśca tathāṅganāgairvinirdudhāvāṣṭabhireva so 'ṣṭau // Saund_17.26 //	mithyā aṅga nāgān ca tathā aṅga nāgaiḥ vinirdudhāva aṣṭabhiḥ eva saḥ ṣṭau 
SA_GK19_asvsau2u-1990	athātmadṛṣṭiṃ sakalāṃ vidhūya caturṣu satyeṣvakathaṃkathaḥ san /	atha ātma dṛṣṭim sakalām vidhūya caturṣu satyeṣu akathaṃkathaḥ san 
SA_GK19_asvsau2u-1991	viśuddhaśīlavratadṛṣṭadharmā dharmasya pūrvāṃ phalabhūmimāpa // Saund_17.27 //	viśuddha śīla vrata dṛṣṭa dharmā dharmasya pūrvām phala bhūmim āpa 
SA_GK19_asvsau2u-1992	sa darśanādāryacatuṣṭayasya kleśaikadeśasya ca viprayogāt /	sa darśanāt ārya catuṣṭayasya kleśa eka deśasya ca viprayogāt 
SA_GK19_asvsau2u-1993	pratyātmikāccāpi viśeṣalābhāt pratyakṣato jñānisukhasya caiva // Saund_17.28 //	pratyātmikāt ca api viśeṣa lābhāt pratyakṣataḥ jñāni sukhasya ca eva 
SA_GK19_asvsau2u-1994	dārḍhyāt prasādasya dhṛteḥ sthiratvāt satyeṣvasaṃmūḍhatayā caturṣu /	dārḍhyāt prasādasya dhṛteḥ sthira tvāt satyeṣu asaṃmūḍha tayā caturṣu 
SA_GK19_asvsau2u-1995	śīlasya cācchidratayottamasya niḥsaṃśayo dharmavidhau babhūva // Saund_17.29 //	śīlasya ca acchidra tayā uttamasya niḥsaṃśayaḥ dharma vidhau babhūva 
SA_GK19_asvsau2u-1996	kudṛṣṭijālena sa viprayukto lokaṃ tathābhūtamavekṣamāṇaḥ /	kudṛṣṭi jālena sa viprayuktaḥ lokam tathābhūtam avekṣamāṇaḥ 
SA_GK19_asvsau2u-1997	jñānāśrayāṃ prītimupājagāma bhūyaḥ prasādaṃ ca gurāviyāya // Saund_17.30 //	jñāna āśrayām prītim upājagāma bhūyas prasādam ca gurau iyāya 
SA_GK19_asvsau2u-1998	yo hi pravṛttiṃ niyatāmavaiti nivānyahetoriha nāpyahetoḥ /	yaḥ hi pravṛttim niyatām avaiti nivā anya hetoḥ iha na api ahetoḥ 
SA_GK19_asvsau2u-1999	pratītya tattatsamavaiti tattatsa naiṣṭhikaṃ paśyati dharmamāryam // Saund_17.31 //	pratītya tat tat samavaiti tat tat sa naiṣṭhikam paśyati dharmam āryam 
SA_GK19_asvsau2u-2000	śāntaṃ śivaṃ nirjarasaṃ virāgaṃ niḥśreyasaṃ paśyati yaśca dharmam /	śāntam śivam nirjarasam virāgam niḥśreyasam paśyati yaḥ ca dharmam 
SA_GK19_asvsau2u-2001	tasyopadeṣṭāramathāryavaryaṃ sa prekṣate buddhamavāptacakṣuḥ // Saund_17.32 //	tasya upadeṣṭāram atha ārya varyam sa prekṣate buddham avāpta cakṣuḥ 
SA_GK19_asvsau2u-2002	yathopadeśena śivena mukto rogādarogo bhiṣajaṃ kṛtajñaḥ /	yathā upadeśena śivena muktaḥ rogāt arogaḥ bhiṣajam kṛtajñaḥ 
SA_GK19_asvsau2u-2003	anusmaran paśyati cittadṛṣṭyā maitryā ca śāstrajñatayā ca tuṣṭaḥ // Saund_17.33 //	anusmaran paśyati citta dṛṣṭyā maitryā ca śāstra jña tayā ca tuṣṭaḥ 
SA_GK19_asvsau2u-2004	āryeṇa mārgeṇa tathaiva muktastathāgataṃ tattvavidāryatattvaḥ /	āryeṇa mārgeṇa tathā eva muktaḥ tathāgatam tattva vidārya tattvaḥ 
SA_GK19_asvsau2u-2005	anusmaran paśyati kāyasākṣī maitryā ca sarvajñatayā ta tuṣṭaḥ // Saund_17.34 //	anusmaran paśyati kāya sākṣī maitryā ca tuṣṭaḥ 
SA_GK19_asvsau2u-2006	sa nāśakairdṛṣṭigatairvimuktaḥ paryantamālokya punarbhavasya /	sa nāśakaiḥ dṛṣṭi gataiḥ vimuktaḥ paryantam ālokya punarbhavasya 
SA_GK19_asvsau2u-2007	bhaktvā ghṛṇāṃ kleśavijṛmbhiteṣu mṛtyorna tatrāsa na durgatibhyaḥ // Saund_17.35 //	bhaktvā ghṛṇām kleśa vijṛmbhiteṣu mṛtyoḥ na tatrāsa na durgatibhyaḥ 
SA_GK19_asvsau2u-2008	tvaksnāyumedorudhirāsthimāṃsakeśādināmedhyagaṇena pūrṇam /	tvak snāyu medaḥ rudhira asthi māṃsa keśa ādinā amedhya gaṇena pūrṇam 
SA_GK19_asvsau2u-2009	tataḥ sa kāyaṃ samavekṣamāṇaḥ sāraṃ vicintyāṇvapi nopalebhe // Saund_17.36 //	tatas sa kāyam samavekṣamāṇaḥ sāram vicintya aṇu api na upalebhe 
SA_GK19_asvsau2u-2010	sa kāmarāgapratighau sthirātmā tenaiva yogena tanū cakāra /	sa kāma rāga pratighau sthira ātmā tena eva yogena tanū cakāra 
SA_GK19_asvsau2u-2011	kṛtvā mahoraskatanustanū tau prāpa dvitīyaṃ phalamāryadharme // Saund_17.37 //	kṛtvā mahā uraska tanuḥ tanū tau prāpa dvitīyam phalam ārya dharme 
SA_GK19_asvsau2u-2012	sa lobhacāpaṃ parikalpabāṇaṃ rāgaṃ mahāvairiṇamalpaśeṣam /	sa lobha cāpam parikalpa bāṇam rāgam mahā vairiṇam alpa śeṣam 
SA_GK19_asvsau2u-2013	kāyasvabhāvādhigataurbibheda yogāyudhāstrairaśubhāpṛṣatkaiḥ // Saund_17.38 //	kāya svabhāva adhigatauḥ bibheda yoga āyudha astraiḥ aśubha āpṛṣatkaiḥ 
SA_GK19_asvsau2u-2014	dveṣāyudhaṃ krodhavikīrṇabāṇaṃ vyāpādamantaḥprasavaṃ sapatnam /	dveṣa āyudham krodha vikīrṇa bāṇam vyāpādam antar prasavam sapatnam 
SA_GK19_asvsau2u-2015	maitrīpṛṣatkairdhṛtitūṇasaṃsthaiḥ kṣamādhanurjyāvisṛtairjaghāna // Saund_17.39 //	maitrī pṛṣatkaiḥ dhṛti tūṇa saṃsthaiḥ kṣamā dhanuḥ jyā visṛtaiḥ jaghāna 
SA_GK19_asvsau2u-2016	mūlānyatha trīṇyaśubhasya vīrastribhirvimokṣāyatanaiścakarta /	mūlāni atha trīṇi aśubhasya vīraḥ tribhiḥ vimokṣa āyatanaiḥ cakarta 
SA_GK19_asvsau2u-2017	camūmukhasthān dhṛtakārmukāṃstrīnarīnivāristribhirāyasāgraiḥ // Saund_17.40 //	camū mukha sthān dhṛta kārmukān trīn arīn iva ariḥ tribhiḥ āyasa agraiḥ 
SA_GK19_asvsau2u-2018	sa kāmadhātoḥ samatikramāya pārṣṇigrahāṃstānabhibhūya śatrūn /	sa kāmadhātoḥ samatikramāya pārṣṇigrahān tān abhibhūya śatrūn 
SA_GK19_asvsau2u-2019	yogādanāgāmiphalaṃ prapadya dvārīva nirvāṇapurasya tasthau // Saund_17.41 //	yogāt anāgāmi phalam prapadya dvāri iva nirvāṇa purasya tasthau 
SA_GK19_asvsau2u-2020	kāmairviviktaṃ malinaiśca dharmairvitarkavaccāpi vicāravacca /	kāmaiḥ viviktam malinaiḥ ca dharmaiḥ vitarka vat ca api vicāra vat ca 
SA_GK19_asvsau2u-2021	vivekajaṃ prītisukhopapannaṃ dhyānaṃ tataḥ sa prathamaṃ prapede // Saund_17.42 //	viveka jam prīti sukha upapannam dhyānam tatas sa prathamam prapede 
SA_GK19_asvsau2u-2022	kāmāgnidāhena sa vipramukto lhādaṃ paraṃ dhyānasukhādavāpa /	kāma agni dāhena sa vipramuktaḥ lhādam param dhyāna sukhāt avāpa 
SA_GK19_asvsau2u-2023	sukhaṃ vigāhyāpsviva dharmakhinnaḥ prāpyeva cārtha vipulaṃ daridraḥ // Saund_17.43 //	sukham vigāhya apsu iva dharma khinnaḥ prāpya iva ca artha vipulam daridraḥ 
SA_GK19_asvsau2u-2024	tatrāpi taddharmagatān vitarkān guṇāguṇe ca prasṛtān vicārān /	tatra api tad dharma gatān vitarkān guṇa aguṇe ca prasṛtān vicārān 
SA_GK19_asvsau2u-2025	buddhvā manaḥkṣobhakarānaśāntāṃstadviprayogāya matiṃ cakāra // Saund_17.44 //	buddhvā manaḥ kṣobha karān aśāntān tad viprayogāya matim cakāra 
SA_GK19_asvsau2u-2026	kṣobhaṃ prakurvanti yathormayo hi dhīraprasannāmbuvahasya sindhoḥ /	kṣobham prakurvanti yathā ūrmayaḥ hi dhīra prasanna ambu vahasya sindhoḥ 
SA_GK19_asvsau2u-2027	ekāgrabhūtasya tathormibhūtāścittāmbhasaḥ kṣobhakarā vitarkāḥ // Saund_17.45 //	ekāgra bhūtasya tathā ūrmi bhūtāḥ citta ambhasaḥ kṣobha karāḥ vitarkāḥ 
SA_GK19_asvsau2u-2028	khinnasya suptasya ca nirvṛtasya bādhaṃ yathā saṃjanayanti śabdāḥ /	khinnasya suptasya ca nirvṛtasya bādham yathā saṃjanayanti śabdāḥ 
SA_GK19_asvsau2u-2029	adyātmamaikāgryamupāgatasya bhavanti bādhāya tathā vitarkāḥ // Saund_17.46 //	adya ātmam aikāgryam upāgatasya bhavanti bādhāya tathā vitarkāḥ 
SA_GK19_asvsau2u-2030	athāvitarkaṃ kramaśo 'vicāramekāgrabhāvānmanasaḥ prasannam /	atha a vitarkam kramaśas vicāram ekāgra bhāvāt manasaḥ prasannam 
SA_GK19_asvsau2u-2031	samādhijaṃ prītisukhaṃ dvitīyaṃ dhyānaṃ tadādhyātmaśivaṃ sa dadhyau // Saund_17.47 //	samādhi jam prīti sukham dvitīyam dhyānam tadā adhyātma śivam sa dadhyau 
SA_GK19_asvsau2u-2032	taddhyānamāgamya ca cittamaunaṃ lebhe parāṃ prītimalabdhapūrvām /	tat dhyānam āgamya ca citta maunam lebhe parām prītim a labdha pūrvām 
SA_GK19_asvsau2u-2033	prītau tu tatrāpi sa doṣadarśī yathā vitarkeṣvabhavattathaiva // Saund_17.48 //	prītau tu tatra api sa doṣa darśī yathā vitarkeṣu abhavat tathā eva 
SA_GK19_asvsau2u-2034	prītiḥ parā vastuni yatra yasya viparyayāttasya hi tatra duḥkham /	prītiḥ parā vastuni yatra yasya viparyayāt tasya hi tatra duḥkham 
SA_GK19_asvsau2u-2035	prītāvataḥ prekṣya sa tatra doṣān prītikṣaye yogamupāruroha // Saund_17.49 //	prītau atas prekṣya sa tatra doṣān prīti kṣaye yogam upāruroha 
SA_GK19_asvsau2u-2036	prītervirāgāt sukhamāryajuṣṭaṃ kāyena vindannatha saṃprajānan /	prīteḥ virāgāt sukham ārya juṣṭam kāyena vindan atha saṃprajānan 
SA_GK19_asvsau2u-2037	upekṣakaḥ sa smṛtimān vyahārṣid dhyānaṃ tṛtīyaṃ pratilabhya dhīraḥ // Saund_17.50 //	upekṣakaḥ sa smṛtimān vyahārṣit dhyānam tṛtīyam pratilabhya dhīraḥ 
SA_GK19_asvsau2u-2038	yasmāt paraṃ tatra sukhaṃ sukhebhyastataḥ paraṃ nāsti sukhapravṛttiḥ /	yasmāt param tatra sukham sukhebhyaḥ tatas param na asti sukha pravṛttiḥ 
SA_GK19_asvsau2u-2039	tasmād babhāṣe śubhakṛtsnabhūmiḥ parāparajñaḥ parameti maitryā // Saund_17.51 //	tasmāt babhāṣe śubha kṛtsna bhūmiḥ para apara jñaḥ paramā iti maitryā 
SA_GK19_asvsau2u-2040	dhyāne 'pi tatrātha dadarśa doṣaṃ mene paraṃ śāntamaniñjameva /	dhyāne pi tatra atha dadarśa doṣam mene param śāntam an iñjam eva 
SA_GK19_asvsau2u-2041	ābhogato 'pīñjayati sma tasya cittaṃ pravṛttaṃ sukhamityasram // Saund_17.52 //	sma tasya cittam pravṛttam sukham iti asram 
SA_GK19_asvsau2u-2042	yatreñjitaṃ spanditamasti tatra yatrāsti ca spanditamasti duḥkham /	yatra iñjitam spanditam asti tatra yatra asti ca spanditam asti duḥkham 
SA_GK19_asvsau2u-2043	yasmādatastatsukhamiñjakatvāt praśāntikāmā yatayastyajanti // Saund_17.53 //	yasmāt atas tat sukham iñjaka tvāt praśānti kāmāḥ yatayaḥ tyajanti 
SA_GK19_asvsau2u-2044	atha prahāṇāt sukhaduḥkhayośca manovikārasya ca pūrvameva /	atha prahāṇāt sukha duḥkhayoḥ ca manaḥ vikārasya ca pūrvam eva 
SA_GK19_asvsau2u-2045	dadhyāvupekṣāsmṛtimad viśuddhaṃ dhyānaṃ tathāduḥkhasukhaṃ caturtham // Saund_17.54 //	dadhyau upekṣā smṛtimat viśuddham dhyānam tathā duḥkha sukham caturtham 
SA_GK19_asvsau2u-2046	yasmāttu tasminna sukhaṃ na duḥkhaṃ jñānaṃ ca tatrāsti tadarthacāri /	yasmāt tu tasmin na sukham na duḥkham jñānam ca tatra asti tad artha cāri 
SA_GK19_asvsau2u-2047	tasmādupekṣāsmṛtipāriśuddhirnirucyate dhyānavidhau caturthe // Saund_17.55 //	tasmāt upekṣā smṛti pāriśuddhiḥ nirucyate dhyāna vidhau caturthe 
SA_GK19_asvsau2u-2048	dhyānaṃ sa niśritya tataścaturthamarhattvalābhāya matiṃ cakāra /	dhyānam sa niśritya tatas caturtham arhat tva lābhāya matim cakāra 
SA_GK19_asvsau2u-2049	saṃdhāya mitraṃ balavantamāryaṃ rājeva deśānajitān jigīṣuḥ // Saund_17.56 //	saṃdhāya mitram balavantam āryam rājā iva deśān ajitān jigīṣuḥ 
SA_GK19_asvsau2u-2050	ciccheda kārtsnyena tataḥ sa pañca prajñāsinā bhāvanayeritena /	ciccheda kārtsnyena tatas sa pañca prajñā asinā bhāvanayā īritena 
SA_GK19_asvsau2u-2051	ūrdhvaṅgamānyuttamabandhanāni saṃyojanānyuttamabandhanāni // Saund_17.57 //	ūrdhvaṅgamāni uttama bandhanāni saṃyojanāni uttama bandhanāni 
SA_GK19_asvsau2u-2052	bodhyaṅganāgairapi saptabhiḥ sa saptaiva cittānuśayān mamarda /	bodhi aṅga nāgaiḥ api saptabhiḥ sa sapta eva citta anuśayān mamarda 
SA_GK19_asvsau2u-2053	dvipānivopasthitavipraṇāśān kālo grahaiḥ saptabhireva sapta // Saund_17.58 //	dvipān iva upasthita vipraṇāśān kālaḥ grahaiḥ saptabhiḥ eva sapta 
SA_GK19_asvsau2u-2054	agnidrumājyāmbuṣu yā hi vṛttiḥ kabandhavāyvagnidivākarāṇām /	agni druma ājya ambuṣu yā hi vṛttiḥ kabandha vāyu agni divākarāṇām 
SA_GK19_asvsau2u-2055	doṣeṣu tāṃ vṛttimiyāya nando nirvāpaṇotpāṭanadāhaśoṣaiḥ // Saund_17.59 //	doṣeṣu tām vṛttim iyāya nandaḥ nirvāpaṇa utpāṭana dāha śoṣaiḥ 
SA_GK19_asvsau2u-2056	iti trivegaṃ trijhaṣaṃ trivicamekāmbhasaṃ pañcarayaṃ dvikūlam /	iti tri vegam tri jhaṣam tri vicam eka ambhasam pañca rayam dvi kūlam 
SA_GK19_asvsau2u-2057	dvigrāhamaṣṭāṅgavatā plavena duḥkhārṇavaṃ dustaramuttatāra // Saund_17.60 //	dvi grāham aṣṭa aṅgavatā plavena duḥkha arṇavam dustaram uttatāra 
SA_GK19_asvsau2u-2058	arhattvamāsādya sa satkriyārho nirutsuko niṣpraṇayo nirāśaḥ /	arhat tvam āsādya sa satkriyā arhaḥ nirutsukaḥ niṣpraṇayaḥ nirāśaḥ 
SA_GK19_asvsau2u-2059	vibhīrviśugvītamado virāgaḥ sa eva dhṛtyānya ivābabhāse // Saund_17.61 //	vibhīḥ viśuc vīta madaḥ virāgaḥ saḥ eva dhṛtyā anyaḥ iva ābabhāse 
SA_GK19_asvsau2u-2060	bhrātuśca śāstuśca tayānuśiṣṭyā nandastataḥ svena ca vikrameṇa /	bhrātuḥ ca śāstuḥ ca tayā anuśiṣṭyā nandaḥ tatas svena ca vikrameṇa 
SA_GK19_asvsau2u-2061	praśāntacetāḥ paripūrṇakāryo vāṇīmimāmātmagatāṃ jagāda // Saund_17.62 //	praśānta cetāḥ paripūrṇa kāryaḥ vāṇīm imām ātma gatām jagāda 
SA_GK19_asvsau2u-2062	namo 'stu tasmai sugatāya yena hitaiṣiṇā me karuṇātmakena /	namaḥ stu tasmai sugatāya yena hita eṣiṇā me karuṇā ātmakena 
SA_GK19_asvsau2u-2063	bahūni duḥkhānyapavartitāni sukhāni bhūyāṃsyupasaṃhṛtāni // Saund_17.63 //	bahūni duḥkhāni apavartitāni sukhāni bhūyāṃsi upasaṃhṛtāni 
SA_GK19_asvsau2u-2064	ahaṃ hyanāryeṇa śarīrajena duḥkhātmake vartmani kṛṣyamāṇaḥ /	aham hi anāryeṇa śarīrajena duḥkha ātmake vartmani kṛṣyamāṇaḥ 
SA_GK19_asvsau2u-2065	nivartitastadvacanāṅkuśena darpānvito nāga ivāṅkuśena // Saund_17.64 //	nivartitaḥ tad vacana aṅkuśena darpa anvitaḥ nāgaḥ iva aṅkuśena 
SA_GK19_asvsau2u-2066	tasyājñayā kāruṇikasya śāsturhṛdisthamutpāṭya hi rāgaśalyam /	tasya ājñayā kāruṇikasya śāstuḥ hṛdistham utpāṭya hi rāga śalyam 
SA_GK19_asvsau2u-2067	adyaiva tāvat sumahat sukhaṃ me sarvakṣaye kiṃbata nirvṛtasya // Saund_17.65 //	adyā eva tāvat su mahat sukham me sarva kṣaye kiṃbata nirvṛtasya 
SA_GK19_asvsau2u-2068	nirvāpya kāmāgnimahaṃ hi dīptaṃ dhṛtyambunā pāvakamambuneva /	nirvāpya kāma agnim aham hi dīptam dhṛti ambunā pāvakam ambunā iva 
SA_GK19_asvsau2u-2069	hlādaṃ paraṃ sāṃpratamāgato 'smi śītaṃ hradaṃ gharma ivāvatīrṇaḥ // Saund_17.66 //	hlādam param sāṃpratam āgataḥ smi śītam hradam gharme iva avatīrṇaḥ 
SA_GK19_asvsau2u-2070	na me priyaṃ kiṃcana nāpriyaṃ me na me 'nurodho 'sti kuto virodhaḥ /	na me priyam kiṃcana na apriyam me na me nurodhaḥ sti kutas virodhaḥ 
SA_GK19_asvsau2u-2071	tayorabhāvāt sukhito 'smi sadyo himātapābhyāmiva vipramuktaḥ // Saund_17.67 //	tayoḥ abhāvāt sukhitaḥ smi sadyas hima ātapābhyām iva vipramuktaḥ 
SA_GK19_asvsau2u-2072	mahābhayāt kṣemamivopalabhya mahāvarodhādiva vipramokṣam /	mahā bhayāt kṣemam iva upalabhya mahā avarodhāt iva vipramokṣam 
SA_GK19_asvsau2u-2073	mahārṇavāt pāramivāplavaḥ san bhīmāndhakārādiva ca prakāśam // Saund_17.68 //	mahā arṇavāt pāram iva āplavaḥ san bhīma andhakārāt iva ca prakāśam 
SA_GK19_asvsau2u-2074	rogādivārogyamasahyarūpādṛṇādivānṛṇyamanantasaṃkhyāt /	rogāt iva ārogyam asahya rūpāt ṛṇāt iva ānṛṇyam ananta saṃkhyāt 
SA_GK19_asvsau2u-2075	dviṣatsakāśādiva cāpayānaṃ durbhikṣayogācca yathā subhikṣam // Saund_17.69 //	dviṣat sakāśāt iva ca apayānam durbhikṣa yogāt ca yathā subhikṣam 
SA_GK19_asvsau2u-2076	tadvatparāṃ śāntimupāgato 'haṃ yasyānubhāvena vināyakasya /	tadvat parām śāntim upāgataḥ ham yasya anubhāvena vināyakasya 
SA_GK19_asvsau2u-2077	karomi bhūyaḥ punaruktamasmai namo namo 'rhāya tathāgatāya // Saund_17.70 //	karomi bhūyas punar uktam asmai namaḥ namaḥ rhāya tathāgatāya 
SA_GK19_asvsau2u-2078	yenāhaṃ girimupanīya rūkmaśṛṅgaṃ svargaṃ ca plavagavadhūnidarśanena /	yena aham girim upanīya rūkma śṛṅgam svargam ca plavaga vadhū nidarśanena 
SA_GK19_asvsau2u-2079	kāmātmā tridivacarībhiraṅganābhirniṣkṛṣṭo yuvatimaye kalau nimagnaḥ // Saund_17.71 //	kāma ātmā tridiva carībhiḥ aṅganābhiḥ niṣkṛṣṭaḥ yuvati maye kalau nimagnaḥ 
SA_GK19_asvsau2u-2080	tasmācca vyasanaparādanarthapaṅkādutkṛṣya kramaśithilaḥ karīva paṅkāt /	tasmāt ca vyasana parāt anartha paṅkāt utkṛṣya krama śithilaḥ karī iva paṅkāt 
SA_GK19_asvsau2u-2081	śānte 'smin virajasi vijvare viśoke saddharme vitamasi naiṣṭhike vimuktaḥ // Saund_17.72 //	śānte smin virajasi vijvare viśoke saddharme vitamasi naiṣṭhike vimuktaḥ 
SA_GK19_asvsau2u-2082	taṃ vande paramanukampakaṃ maharṣi mūrdhnāhaṃ prakṛtiguṇajñamāśayajñam /	tam vande param anukampakam mahā ṛṣi mūrdhnā aham prakṛti guṇa jñam āśaya jñam 
SA_GK19_asvsau2u-2083	saṃbuddhaṃ daśabalinaṃ bhiṣakpradhānaṃ trātāraṃ punarapi cāsmi saṃnatastam // Saund_17.73 //	saṃbuddham daśa balinam bhiṣaj pradhānam trātāram punar api ca asmi saṃnataḥ tam 
SA_GK19_asvsau2u-2084	saundarananda mahākāvya meṃ “amṛtaprāpti” nāmaka saptadaśa sarga samāpta /	saundarananda mahākāvya meṃ amṛtaprāpti nāmaka saptadaśa sarga samāpta 
SA_GK19_asvsau2u-2085	aṣṭādaśaḥ sargaḥ	aṣṭādaśaḥ sargaḥ 
SA_GK19_asvsau2u-2086	ājñāvyākaraṇa	ājñā vyākaraṇa 
SA_GK19_asvsau2u-2087	atha dvijo bāla ivāptavedaḥ kṣipraṃ vaṇik prāpta ivāptalābhaḥ /	atha dvijaḥ bālaḥ iva āpta vedaḥ kṣipram vaṇij prāptaḥ iva āpta lābhaḥ 
SA_GK19_asvsau2u-2088	jitvā ca rājanya ivārisainyaṃ nandaḥ kṛtārtho gurumabhyagacchat // Saund_18.1 //	jitvā ca rājanyaḥ iva ari sainyam nandaḥ kṛtārthaḥ gurum abhyagacchat 
SA_GK19_asvsau2u-2089	draṣṭuṃ sukhaṃ jñānasamāptikāle gururhi śiṣyasya gurośca śiṣyaḥ /	draṣṭum sukham jñāna samāpti kāle guruḥ hi śiṣyasya guroḥ ca śiṣyaḥ 
SA_GK19_asvsau2u-2090	pariśramaste saphalo mayīti yato didṛkṣāsya munau babhūva // Saund_18.2 //	pariśramaḥ te saphalaḥ mayi iti yatas didṛkṣā asya munau babhūva 
SA_GK19_asvsau2u-2091	yato hi yenādhigato viśeṣastasyottamāṃso 'rhati kartumīḍyām /	yatas hi yena adhigataḥ viśeṣaḥ tasya uttamāṃsaḥ rhati kartum īḍyām 
SA_GK19_asvsau2u-2092	āryaḥ sarāgo 'pi kṛtajñabhāvāt prakṣīṇamānaḥ kimu vītarāgaḥ // Saund_18.3 //	āryaḥ sa rāgaḥ pi kṛtajña bhāvāt prakṣīṇa mānaḥ kimu vīta rāgaḥ 
SA_GK19_asvsau2u-2093	yasyārthakāmaprabhavā hi bhaktistato 'sya sā tiṣṭhati rūḍhamūlā /	yasya artha kāma prabhavā hi bhaktiḥ sā tiṣṭhati rūḍha mūlā 
SA_GK19_asvsau2u-2094	dharmānvayo yasya tu bhaktirāgastasya prasādo hṛdayāvagāḍhaḥ // Saund_18.4 //	dharma anvayaḥ yasya tu bhakti rāgaḥ tasya prasādaḥ hṛdaya avagāḍhaḥ 
SA_GK19_asvsau2u-2095	kāṣāyavāsāḥ kanakāvadātastataḥ sa mūrdhnā gurave praṇeme /	kāṣāya vāsāḥ kanaka avadātaḥ tatas sa mūrdhnā gurave praṇeme 
SA_GK19_asvsau2u-2096	vāteritaḥ pallavatāmrarāgaḥ puṣpojjvalaśrīriva karṇikāraḥ // Saund_18.5 //	vāta īritaḥ pallava tāmra rāgaḥ puṣpa ujjvala śrīḥ iva karṇikāraḥ 
SA_GK19_asvsau2u-2097	athātmanaḥ śiṣyaguṇasya caiva mahāmuneḥ śāstṛguṇasya caiva /	atha ātmanaḥ śiṣya guṇasya ca eva mahāmuneḥ śāstṛ guṇasya ca eva 
SA_GK19_asvsau2u-2098	saṃdarśanārthaṃ sa na mānahetoḥ svāṃ kāryasiddhiṃ kathayāmbabhūva // Saund_18.6 //	saṃdarśana artham sa na māna hetoḥ svām kārya siddhim kathayāmbabhūva 
SA_GK19_asvsau2u-2099	yo dṛṣṭiśalyo hṛdayāvagāḍhaḥ prabho bhṛśaṃ māmatudat sutīkṣṇaḥ /	yaḥ dṛṣṭi śalyaḥ hṛdaya avagāḍhaḥ prabho bhṛśam mām atudat su tīkṣṇaḥ 
SA_GK19_asvsau2u-2100	tvadvākyasaṃdaṃśamukhena me sa samuddhṛtaḥ śalyahṛteva śalyaḥ // Saund_18.7 //	tvad vākya saṃdaṃśa mukhena me sa samuddhṛtaḥ śalyahṛtā iva śalyaḥ 
SA_GK19_asvsau2u-2101	kathaṃkathābhāvagatosmi yena chinnaḥ sa niḥsaṃśaya saṃśayo me /	kathaṃkathā bhāva gataḥ asmi yena chinnaḥ sa niḥsaṃśaya saṃśayaḥ me 
SA_GK19_asvsau2u-2102	tvacchāsanāt satpathamāgato 'smi sudeśikasyeva pathi pranaṣṭaḥ // Saund_18.8 //	tvad śāsanāt sat patham āgataḥ smi su deśikasya iva pathi pranaṣṭaḥ 
SA_GK19_asvsau2u-2103	yatpītamāsvādavaśendriyeṇa darpeṇa kandarpaviṣaṃ mayāsīt /	yat pītam āsvāda vaśa indriyeṇa darpeṇa kandarpa viṣam mayā āsīt 
SA_GK19_asvsau2u-2104	tanme hataṃ tvadvacanāgadena viṣaṃ vināśīva mahāgadena // Saund_18.9 //	tat me hatam tvad vacana agadena viṣam vināśī iva mahāgadena 
SA_GK19_asvsau2u-2105	kṣayaṃ gataṃ janma nirastajanman saddharmacaryāmuṣito 'smi samyak /	kṣayam gatam janma nirasta janman saddharma caryā muṣitaḥ smi samyak 
SA_GK19_asvsau2u-2106	kṛtsnaṃ kṛtaṃ me kṛtakārya kāryaṃ lokeṣu bhūto 'smi na lokadharmā // Saund_18.10 //	kṛtsnam kṛtam me kṛta kārya kāryam lokeṣu smi na loka dharmā 
SA_GK19_asvsau2u-2107	maitrīstanīṃ vyañjanacārusāsnāṃ saddharmadugdhāṃ pratibhānaśṛṅgām /	maitrī stanīm vyañjana cāru sāsnām saddharma dugdhām pratibhāna śṛṅgām 
SA_GK19_asvsau2u-2108	tavāsmi gāṃ sādhu nipīya tṛptastṛṣeva gāmuttama vatsavarṇaḥ // Saund_18.11 //	tava asmi gām sādhu nipīya tṛptaḥ tṛṣā iva gām uttama vatsa varṇaḥ 
SA_GK19_asvsau2u-2109	yatpaśyataścādhigamo mamāyaṃ tanme samāsena mune nibodha /	yat paśyataḥ ca adhigamaḥ mama ayam tat me samāsena mune nibodha 
SA_GK19_asvsau2u-2110	sarvajña kāmaṃ viditaṃ tavaitat svaṃ tūpacāraṃ pravivakṣurasmi // Saund_18.12 //	sarvajña kāmam viditam tava etat svam tu upacāram pravivakṣuḥ asmi 
SA_GK19_asvsau2u-2111	anye 'pi santo vimumukṣavo hi śrutvā vimokṣāya nayaṃ parasya /	anye pi santaḥ vimumukṣavaḥ hi śrutvā vimokṣāya nayam parasya 
SA_GK19_asvsau2u-2112	muktasya rogādiva rogavantastenaiva mārgeṇa sukhaṃ ghaṭante // Saund_18.13 //	muktasya rogāt iva rogavantaḥ tena eva mārgeṇa sukham ghaṭante 
SA_GK19_asvsau2u-2113	urvyādikān janmani vedima dhātun nātmānamurvyādiṣu teṣu kiñcit /	urvī ādikān janmani vedima dhātun na ātmānam urvī ādiṣu teṣu kiñcid 
SA_GK19_asvsau2u-2114	yasmādatasteṣu na me 'sti saktirbahiśca kāyena samā matirme // Saund_18.14 //	yasmāt atas teṣu na me sti saktiḥ bahis ca kāyena samā matiḥ me 
SA_GK19_asvsau2u-2115	skandhāṃśca rūpaprabhṛtīn daśārdhān paśyāmi yasmāccapalānasārān /	skandhān ca rūpa prabhṛtīn daśārdhān paśyāmi yasmāt capalān asārān 
SA_GK19_asvsau2u-2116	anātmakāṃścaiva vadhātmakāṃśca tasmād vimukto 'smyaśivebhya ebhyaḥ // Saund_18.15 //	anātmakān ca eva vadha ātmakān ca tasmāt vimuktaḥ smi aśivebhyaḥ ebhyaḥ 
SA_GK19_asvsau2u-2117	yasmācca paśyāmyudayaṃ vyayaṃ ca sarvāsvavasthāsvahamindriyāṇām /	yasmāt ca paśyāmi udayam vyayam ca sarvāsu avasthāsu aham indriyāṇām 
SA_GK19_asvsau2u-2118	tasmādanityeṣu nirātmakeṣu duḥkheṣu me teṣvapi nāsti saṃgaḥ // Saund_18.16 //	tasmāt anityeṣu nirātmakeṣu duḥkheṣu me teṣu api nā asti saṃgaḥ 
SA_GK19_asvsau2u-2119	yataśca lokaṃ samajanmaniṣṭhaṃ paśyāmi niḥsāramasacca sarvam /	yatas ca lokam sama janma niṣṭham paśyāmi niḥsāram asat ca sarvam 
SA_GK19_asvsau2u-2120	ato dhiyā me manasā vibaddhamasmīti me neñjitamasti yena // Saund_18.17 //	atas dhiyā me manasā vibaddham asmi iti me na iñjitam asti yena 
SA_GK19_asvsau2u-2121	caturvidhe naikavidhaprasaṅge yato 'hamāhāravidhāvasaktaḥ /	caturvidhe nā ekavidha prasaṅge yatas ham āhāra vidhau asaktaḥ 
SA_GK19_asvsau2u-2122	amūrcchitaścāgrathitaśca tatra tribhyo vimukto 'smi tato bhavebhyaḥ // Saund_18.18 //	a mūrcchitaḥ ca a grathitaḥ ca tatra tribhyaḥ vimuktaḥ smi tatas bhavebhyaḥ 
SA_GK19_asvsau2u-2123	aniścitaścāpratibaddhacitto dṛṣṭaśrutādau vyavahāradharme /	aniścitaḥ ca apratibaddha cittaḥ dṛṣṭa śruta ādau vyavahāra dharme 
SA_GK19_asvsau2u-2124	yasmāt samātmānugataśca tatra tasmād visaṃyogagato 'smi muktaḥ // Saund_18.19 //	yasmāt sama ātma anugataḥ ca tatra tasmāt visaṃyoga gataḥ smi muktaḥ 
SA_GK19_asvsau2u-2125	ityevamuktvā gurubāhumānyāt sarveṇa kāyena sa gāṃ nipannaḥ /	iti evam uktvā guru bāhumānyāt sarveṇa kāyena sa gām nipannaḥ 
SA_GK19_asvsau2u-2126	praverito lohitacandanākto haimo mahāstambha ivābabhāse // Saund_18.20 //	praveritaḥ lohita candana aktaḥ haimaḥ mahā stambhaḥ iva ābabhāse 
SA_GK19_asvsau2u-2127	tataḥ pramādat prasṛtasya pūrvaṃ śruvā dhṛtiṃ vyākaraṇaṃ ca tasya /	tatas pramādat prasṛtasya pūrvam śruvā dhṛtim vyākaraṇam ca tasya 
SA_GK19_asvsau2u-2128	dharmānvayaṃ cānugataṃ prasādaṃ meghasvarastaṃ munirābabhāṣe // Saund_18.21 //	dharma anvayam ca anugatam prasādam megha svaraḥ tam muniḥ ābabhāṣe 
SA_GK19_asvsau2u-2129	uttiṣṭha dharme sthita śiṣyajuṣṭe kiṃ pādayorme patito 'si murdhnā /	uttiṣṭha dharme sthita śiṣya juṣṭe kim pādayoḥ me patitaḥ si murdhnā 
SA_GK19_asvsau2u-2130	abhyarcanaṃ me na tathā praṇāmo dharme yathaiṣā pratipattireva // Saund_18.22 //	abhyarcanam me na tathā praṇāmaḥ dharme yathā eṣā pratipattiḥ eva 
SA_GK19_asvsau2u-2131	adyāsi supravrajito jitātmannaiśvaryamapyātmani yena labdham /	adyā asi su pravrajitaḥ jita ātman aiśvaryam api ātmani yena labdham 
SA_GK19_asvsau2u-2132	jitātmanaḥ pravrajanaṃ hi sādhu calātmano na tvajitendriyasya // Saund_18.23 //	jita ātmanaḥ pravrajanam hi sādhu cala ātmanaḥ na tu ajita indriyasya 
SA_GK19_asvsau2u-2133	adyāsi śaucena pareṇa yukto vākkāyacetāṃsi śucīni yatte /	adyā asi śaucena pareṇa yuktaḥ vāc kāya cetāṃsi śucīni yat te 
SA_GK19_asvsau2u-2134	ataḥ punaścāprayatāpasaumyāṃ yatsaumya no vekṣyasi garbhaśayyām // Saund_18.24 //	atas punar ca aprayata apasaumyām yat saumya no vekṣyasi garbhaśayyām 
SA_GK19_asvsau2u-2135	adyārthavatte śrutavacchrutaṃ tacchrutānurūpaṃ pratipadya dharmam /	adya arthavat te śrutavat śrutam tad śruta anurūpam pratipadya dharmam 
SA_GK19_asvsau2u-2136	kṛtaśruto vipratipadyamāno nindyo hi nirvīrya ivāttaśastraḥ // Saund_18.25 //	kṛta śrutaḥ vipratipadyamānaḥ nindyaḥ hi nirvīryaḥ iva ātta śastraḥ 
SA_GK19_asvsau2u-2137	aho dhṛtiste 'viṣayātmakasya yattvaṃ matiṃ mokṣavidhāvakārṣīḥ /	aho dhṛtiḥ te viṣaya ātmakasya yat tvam matim mokṣa vidhau akārṣīḥ 
SA_GK19_asvsau2u-2138	yāsyāmi niṣṭhāmiti bāliśo hi janmakṣayāt trāsamihābhyupaiti // Saund_18.26 //	yāsyāmi niṣṭhām iti bāliśaḥ hi janma kṣayāt trāsam iha abhyupaiti 
SA_GK19_asvsau2u-2139	diṣṭyā durāpaḥ kṣaṇasaṃnipāto nāyaṃ kṛto mohavaśena moghaḥ /	diṣṭyā durāpaḥ kṣaṇa saṃnipātaḥ na ayam kṛtaḥ moha vaśena moghaḥ 
SA_GK19_asvsau2u-2140	udeti duḥkhena gato hyadhastāt kūrmo yugacchidra ivārṇavasthaḥ // Saund_18.27 //	udeti duḥkhena gataḥ hi adhastāt kūrmaḥ yuga chidre iva arṇava sthaḥ 
SA_GK19_asvsau2u-2141	nirjitya māraṃ yudhi durnivāramadyāsi loke raṇaśīrṣaśūraḥ /	nirjitya māram yudhi durnivāram adyā asi loke raṇa śīrṣa śūraḥ 
SA_GK19_asvsau2u-2142	śūro 'pyaśūraḥ sa hi veditavyo doṣairamitrairiva hanyate yaḥ // Saund_18.28 //	śūraḥ u pi a śūraḥ sa hi veditavyaḥ doṣaiḥ amitraiḥ iva hanyate yaḥ 
SA_GK19_asvsau2u-2143	nirvāpya rāgāgnimudīrṇamadya diṣṭyā sukhaṃ svapsyasi vītadāhaḥ /	nirvāpya rāga agnim udīrṇam adya diṣṭyā sukham svapsyasi vīta dāhaḥ 
SA_GK19_asvsau2u-2144	duḥkhaṃ hi śete śayane 'pyudāre kleśāgninā cetasi dahyamānaḥ // Saund_18.29 //	duḥkham hi śete śayane pi udāre kleśa agninā cetasi dahyamānaḥ 
SA_GK19_asvsau2u-2145	abhyucchrito dravyamadena pūrvamadyāsi tṛṣṇoparamāt samṛddhaḥ /	abhyucchritaḥ dravya madena pūrvam adya asi tṛṣṇā uparamāt samṛddhaḥ 
SA_GK19_asvsau2u-2146	yāvat satarṣaḥ puruṣo hi loke tāvat samṛddho 'pi sadā daridraḥ // Saund_18.30 //	yāvat sa tarṣaḥ puruṣaḥ hi loke tāvat samṛddhaḥ pi sadā daridraḥ 
SA_GK19_asvsau2u-2147	adyāpadeṣṭuṃ tava yuktarūpaṃ śuddhodano me nṛpatiḥ piteti /	adya apadeṣṭum tava yukta rūpam śuddhodanaḥ me nṛpatiḥ pitā iti 
SA_GK19_asvsau2u-2148	bhraṣṭasya dharmāt pitṛbhirnipātādaślāghanīyo hi kulāpadeśaḥ // Saund_18.31 //	bhraṣṭasya dharmāt pitṛbhiḥ nipātāt aślāghanīyaḥ hi kula apadeśaḥ 
SA_GK19_asvsau2u-2149	diṣṭyāsi śāntiṃ paramāmupeto nistīrṇakāntāra ivāptasāraḥ /	diṣṭyā asi śāntim paramām upetaḥ nistīrṇa kāntāraḥ iva āpta sāraḥ 
SA_GK19_asvsau2u-2150	sarvo hi saṃsāragato bhayārto yathaiva kāntāragatastathaiva // Saund_18.32 //	sarvaḥ hi saṃsāra gataḥ bhaya ārtaḥ yathā eva kāntāra gataḥ tathā eva 
SA_GK19_asvsau2u-2151	āraṇyakaṃ bhaikṣacaraṃ vinītaṃ drakṣyāmi nandaṃ nibhṛtaṃ kadeti /	āraṇyakam bhaikṣa caram vinītam drakṣyāmi nandam nibhṛtam kadā iti 
SA_GK19_asvsau2u-2152	āsīt purastāttvayi me didṛkṣā tathāsi diṣṭyā mama darśanīyaḥ // Saund_18.33 //	āsīt purastāt tvayi me didṛkṣā tathā asi diṣṭyā mama darśanīyaḥ 
SA_GK19_asvsau2u-2153	bhavatyarūpo 'pi hi darśanīyaḥ svalaṃkṛtaḥ śreṣṭhatamaigurṇaiḥ svaiḥ /	bhavati arūpaḥ u pi hi darśanīyaḥ su alaṃkṛtaḥ śreṣṭhatamaiḥ gurṇaiḥ svaiḥ 
SA_GK19_asvsau2u-2154	doṣaiḥ parīto malinīkaraistu sudarśanīyo 'pi virūpa eva // Saund_18.34 //	doṣaiḥ parītaḥ malinīkaraiḥ tu virūpaḥ eva 
SA_GK19_asvsau2u-2155	adya prakṛṣṭā tava buddhimattā kṛtsnaṃ yayā te kṛtamātmakāryam /	adya prakṛṣṭā tava buddhimat tā kṛtsnam yayā te kṛtam ātma kāryam 
SA_GK19_asvsau2u-2156	śrutonnatasyāpi hi nāsti buddhirnotpadyate śreyasi yasya buddhiḥ // Saund_18.35 //	śruta unnatasya api hi nā asti buddhiḥ nā utpadyate śreyasi yasya buddhiḥ 
SA_GK19_asvsau2u-2157	unmīlitasyāpi janasya madhye nimīlitasyāpi tathaiva cakṣuḥ /	unmīlitasya api janasya madhye nimīlitasya api tathā eva cakṣuḥ 
SA_GK19_asvsau2u-2158	prajñāmayaṃ yasya hi nāsti cakṣuścakṣurna tasyāsti sacakṣuṣo 'pi // Saund_18.36 //	prajñā mayam yasya hi nā asti cakṣuḥ cakṣuḥ na tasya asti sa cakṣuṣaḥ pi 
SA_GK19_asvsau2u-2159	duḥkhapratīkāranimittamārtaḥ kṛṣyādibhiḥ khedamupaiti lokaḥ /	duḥkha pratīkāra nimittam ārtaḥ kṛṣi ādibhiḥ khedam upaiti lokaḥ 
SA_GK19_asvsau2u-2160	ajasramāgacchati tacca bhūyo jñānena yasyādya kṛtastvayāntaḥ // Saund_18.37 //	ajasram āgacchati tat ca bhūyas jñānena yasya adya kṛtaḥ tvayā antaḥ 
SA_GK19_asvsau2u-2161	duḥkhaṃ na me syāt sukhameva me syāditi pravṛttaḥ satataṃ hi lokaḥ /	duḥkham na me syāt sukham eva me syāt iti pravṛttaḥ satatam hi lokaḥ 
SA_GK19_asvsau2u-2162	na vetti taccaiva tathā yathā syāt prāptaṃ tvayādyāsulabhaṃ yathāvat // Saund_18.38 //	na vetti tat ca eva tathā yathā syāt prāptam tvayā adya asulabham yathāvat 
SA_GK19_asvsau2u-2163	ityevamādi sthirabuddhicittastathāgatenābhihito hitāya /	iti evamādi sthira buddhi cittaḥ tathāgatena abhihitaḥ hitāya 
SA_GK19_asvsau2u-2164	staveṣu nindāsu ca nirvyapekṣaḥ kṛtāñjalirvākyamuvāca nandaḥ // Saund_18.39 //	staveṣu nindāsu ca nirvyapekṣaḥ kṛtāñjaliḥ vākyam uvāca nandaḥ 
SA_GK19_asvsau2u-2165	aho viśeṣeṇa viśeṣadarśin stvayānukampā mayi darśiteyaṃ /	aho viśeṣeṇa viśeṣa darśin stvayā anukampā mayi darśitā iyam 
SA_GK19_asvsau2u-2166	yatkāmapaṅke bhagavannimagnastrāto 'smi saṃsārabhayādakāmaḥ // Saund_18.40 //	yat kāma paṅke bhagavat nimagnaḥ trātaḥ smi saṃsāra bhayāt akāmaḥ 
SA_GK19_asvsau2u-2167	bhrātrā tvayā śreyasi daiśikena pitrā phalasthena tathaiva mātrā /	bhrātrā tvayā śreyasi daiśikena pitrā phala sthena tathā eva mātrā 
SA_GK19_asvsau2u-2168	hato 'bhaviṣyaṃ yadi na vyamokṣyaṃ sārthāt paribhraṣṭa ivākṛtārthaḥ // Saund_18.41 //	hataḥ bhaviṣyam yadi na vyamokṣyam sārthāt paribhraṣṭaḥ iva akṛtārthaḥ 
SA_GK19_asvsau2u-2169	śāntasya tuṣṭasya sukho viveko vijñātatattvasva parīkṣakasya /	śāntasya tuṣṭasya sukhaḥ vivekaḥ parīkṣakasya 
SA_GK19_asvsau2u-2170	prahīṇamānasya ca nirmadasya sukhaṃ virāgatvamasaktabuddheḥ // Saund_18.42 //	prahīṇa mānasya ca nirmadasya sukham virāga tvam asakta buddheḥ 
SA_GK19_asvsau2u-2171	atho hi tattvaṃ parigamya samyaṅnirdhūya doṣānadhigamya śāntim /	atho hi tattvam parigamya samyak nirdhūya doṣān adhigamya śāntim 
SA_GK19_asvsau2u-2172	svaṃ nāśramaṃ samprati cintayāmi na taṃ janaṃ nāpsaraso na devān // Saund_18.43 //	svam nā āśramam samprati cintayāmi na tam janam nā apsarasaḥ na devān 
SA_GK19_asvsau2u-2173	idaṃ hi bhuktvā śuci śāmikaṃ sukhaṃ na me manaḥ kāṃkṣati kāmajaṃ sukham /	idam hi bhuktvā śuci śāmikam sukham na me manaḥ kāṃkṣati kāma jam sukham 
SA_GK19_asvsau2u-2174	mahārhamapyannamadaivatāhṛtaṃ divaukaso bhuktavataḥ sudhāmiva // Saund_18.44 //	mahārham api annam a daivata āhṛtam divaukasaḥ bhuktavataḥ sudhām iva 
SA_GK19_asvsau2u-2175	aho 'ndhavijñānanimīlitaṃ jagat paṭāntare paśyati nottamaṃ sukham /	aho ndha vijñāna nimīlitam jagat paṭa antare paśyati nā uttamam sukham 
SA_GK19_asvsau2u-2176	sudhīramadhyatmasukhaṃ vyapāsya hi śramaṃ tathā kāmasukhārthamṛcchati // Saund_18.45 //	su dhīram adhyatma sukham vyapāsya hi śramam tathā kāma sukha artham ṛcchati 
SA_GK19_asvsau2u-2177	yathā hi ratnākarametya durmatirvihāya ratnānyasato maṇīn haret /	yathā hi ratnākaram etya durmatiḥ vihāya ratnāni asataḥ maṇīn haret 
SA_GK19_asvsau2u-2178	apāsya saṃbodhisukhaṃ tathottamaṃ śramaṃ vrajet kāmasukhopalabdhaye // Saund_18.46 //	apāsya saṃbodhi sukham tathā uttamam śramam vrajet kāma sukha upalabdhaye 
SA_GK19_asvsau2u-2179	aho hi sattveṣvatimaitracetasastathāgatasyānujighṛkṣutā parā /	aho hi sattveṣu ati maitra cetasaḥ tathāgatasya anujighṛkṣu tā parā 
SA_GK19_asvsau2u-2180	apāsya yaddhyānasukhaṃ mune paraṃ parasya duḥkhoparamāya khidyase // Saund_18.47 //	apāsya yat dhyāna sukham mune param parasya duḥkha uparamāya khidyase 
SA_GK19_asvsau2u-2181	mayā nu śakyaṃ pratikartumadya kiṃ gurau hitaiṣiṇyanukampake tvayi /	mayā nu śakyam pratikartum adya kim gurau hita eṣiṇi anukampake tvayi 
SA_GK19_asvsau2u-2182	samuddhṛto yena bhavārṇavādahaṃ mahārṇavāccūrṇitanaurivormibhiḥ // Saund_18.48 //	samuddhṛtaḥ yena bhava arṇavāt aham mahā arṇavāt cūrṇita nauḥ iva ūrmibhiḥ 
SA_GK19_asvsau2u-2183	tato ministasya niśamya hetumat prahīṇasarvāsravasūcakaṃ vacaḥ /	tatas miniḥ tasya niśamya hetumat prahīṇa sarva āsrava sūcakam vacaḥ 
SA_GK19_asvsau2u-2184	idaṃ babhāṣe vadatāmanuttamo yadarhati śrīghana eva bhāṣituṃ // Saund_18.49 //	idam babhāṣe vadatām anuttamaḥ yat arhati śrīghanaḥ eva bhāṣitum 
SA_GK19_asvsau2u-2185	idaṃ kṛtārthaḥ paramārthavit kṛtī tvameva dhīmannabhidhātumarhasi /	idam kṛtārthaḥ parama artha vid kṛtī tvam eva dhīman abhidhātum arhasi 
SA_GK19_asvsau2u-2186	atītya kāntāramavāptasādhanaḥ sudaiśikasyeva kṛtaṃ mahāvaṇik // Saund_18.50 //	atītya kāntāram avāpta sādhanaḥ su daiśikasya iva kṛtam mahā vaṇij 
SA_GK19_asvsau2u-2187	avaiti buddhaṃ naradamyasārathiṃ kṛtī yathārhannupaśāntamānasaḥ /	avaiti buddham nara damyasārathim kṛtī yathā arhan upaśānta mānasaḥ 
SA_GK19_asvsau2u-2188	na dṛṣṭasatyo 'pi tathāvabudhyate pṛthagjanaḥ kiṃbata buddhimānapi // Saund_18.51 //	na dṛṣṭa satyaḥ pi tathā avabudhyate pṛthagjanaḥ kiṃbata buddhimān api 
SA_GK19_asvsau2u-2189	rajastamobhyāṃ parimuktacetasastavaiva ceyaṃ sadṛśī kṛtajñatā /	rajaḥ tamobhyām parimukta cetasaḥ tava eva ca iyam sadṛśī kṛtajña tā 
SA_GK19_asvsau2u-2190	rajaḥprakarṣeṇa jagatyavasthite kṛtajñabhāvo hi kṛtajña durlabhaḥ // Saund_18.52 //	rajaḥ prakarṣeṇa jagati avasthite kṛtajña bhāvaḥ hi kṛtajña durlabhaḥ 
SA_GK19_asvsau2u-2191	sadharma dharmānvayato yataśca te mayi prasādo 'dhigame ca kauśalam /	sadharma dharma anvayataḥ yatas ca te mayi prasādaḥ dhigame ca kauśalam 
SA_GK19_asvsau2u-2192	ato 'sti bhūyastvayi me vivakṣitaṃ nato hi bhaktaśca niyogamarhasi // Saund_18.53 //	atas sti bhūyas tvayi me vivakṣitam nataḥ hi bhaktaḥ ca niyogam arhasi 
SA_GK19_asvsau2u-2193	avāptakāryo 'si parāṃ gatiṃ gato na te 'sti kiñcit karaṇīyamaṇvapi /	avāpta kāryaḥ si parām gatim gataḥ na te sti kiñcid karaṇīyam aṇu api 
SA_GK19_asvsau2u-2194	ataḥparaṃ saumya carānukampayā vimokṣayan kṛcchragatān parānapi // Saund_18.54 //	atas param saumya cara anukampayā vimokṣayan kṛcchra gatān parān api 
SA_GK19_asvsau2u-2195	ihārthamevārabhate naro 'dhamo vimadhyamastūbhayalaukikīṃ kriyām /	iha artham eva ārabhate naraḥ dhamaḥ vimadhyamaḥ tu ubhaya laukikīm kriyām 
SA_GK19_asvsau2u-2196	kriyāmamutraiva phalāya madhyamo viśiṣṭadharmā punarapravṛttaye // Saund_18.55 //	kriyām amutra eva phalāya madhyamaḥ viśiṣṭa dharmā punar apravṛttaye 
SA_GK19_asvsau2u-2197	ihottamebhyo 'pi mataḥ sa tūttamo ya uttamaṃ dharmamavāpya naiṣṭhikam /	iha uttamebhyaḥ mataḥ sa tu uttamaḥ yaḥ uttamam dharmam avāpya naiṣṭhikam 
SA_GK19_asvsau2u-2198	acintayitvātmagataṃ pariśramaṃ śamaṃ parebhyo 'pyupadeṣṭumicchati // Saund_18.56 //	a cintayitvā ātma gatam pariśramam śamam parebhyaḥ pi upadeṣṭum icchati 
SA_GK19_asvsau2u-2199	vihāya tasmādiha kāryamātmanaḥ kuru sthirātman parakāryamapyatho /	vihāya tasmāt iha kāryam ātmanaḥ kuru sthira ātman para kāryam api atho 
SA_GK19_asvsau2u-2200	bhramatsu sattveṣu tamāvṛtātmasu śrutapradīpo niśi dhāryatāmayam // Saund_18.57 //	bhramatsu sattveṣu tam āvṛta ātmasu śruta pradīpaḥ niśi dhāryatām ayam 
SA_GK19_asvsau2u-2201	bravītu tāvat puri vismito janastvayi sthite kurvati dharmadeśanāḥ /	bravītu tāvat puri vismitaḥ janaḥ tvayi sthite kurvati dharma deśanāḥ 
SA_GK19_asvsau2u-2202	aho batāścaryamidaṃ vimuktaye karoti rāgī yadayaṃ kathāmiti // Saund_18.58 //	aho bata āścaryam idam vimuktaye karoti rāgī yat ayam kathām iti 
SA_GK19_asvsau2u-2203	dhruvaṃ hi saṃśrutya tava sthiraṃ mano nivṛttanānāviṣayairmanorathaiḥ /	dhruvam hi saṃśrutya tava sthiram manaḥ nivṛtta nānā viṣayaiḥ manorathaiḥ 
SA_GK19_asvsau2u-2204	vadhūrgṛhe sāpi tavānukurvatī kariṣyate strīṣu virāgiṇīḥ kathāḥ // Saund_18.59 //	vadhūḥ gṛhe sā api tava anukurvatī kariṣyate strīṣu virāgiṇīḥ kathāḥ 
SA_GK19_asvsau2u-2205	tvayi paramadhṛtau niviṣṭatattve bhavanagatā na hi raṃsyate dhruvaṃ sā /	tvayi parama dhṛtau niviṣṭa tattve bhavana gatā na hi raṃsyate dhruvam sā 
SA_GK19_asvsau2u-2206	manasi śamadamātmake vivikte matiriva kāmasukhaiḥ parīkṣakasya // Saund_18.60 //	manasi śama dama ātmake vivikte matiḥ iva kāma sukhaiḥ parīkṣakasya 
SA_GK19_asvsau2u-2207	ityarhataḥ paramakāruṇikasya śāsturmūrdhnā vacaśca caraṇau ca samaṃ gṛhītvā /	iti arhataḥ parama kāruṇikasya śāstuḥ mūrdhnā vacaḥ ca caraṇau ca samam gṛhītvā 
SA_GK19_asvsau2u-2208	svasthaḥ praśāntahṛdayo vinivṛttakāryaḥ pārśvānmuneḥ pratiyayau vimadaḥ karīva // Saund_18.61 //	svasthaḥ praśānta hṛdayaḥ vinivṛtta kāryaḥ pārśvāt muneḥ pratiyayau vimadaḥ karī iva 
SA_GK19_asvsau2u-2209	bhikṣārthaṃ samaye viveśa sa puraṃ dṛṣṭīrjanasyākṣipan	bhikṣā artham samaye viveśa sa puram dṛṣṭīḥ janasya ākṣipan 
SA_GK19_asvsau2u-2210	lābhālābhasukhāsukhādiṣu samaḥ svasthendriyo nispṛhaḥ /	lābha a lābha sukha asukha ādiṣu samaḥ svastha indriyaḥ nispṛhaḥ 
SA_GK19_asvsau2u-2211	nirmokṣāya cakāra tatra ca kathāṃ kāle janāyārthine	nirmokṣāya cakāra tatra ca kathām kāle janāya arthine 
SA_GK19_asvsau2u-2212	naivonmārgagatān parān paribhavannātmānamutkarṣayan // Saund_18.62 //	na eva unmārga gatān parān paribhavan ātmānam utkarṣayan 
SA_GK19_asvsau2u-2213	ityeṣā vyupaśāntaye na rataye mokṣārthagarbhā kṛtiḥ	iti eṣā vyupaśāntaye na rataye mokṣa artha garbhā kṛtiḥ 
SA_GK19_asvsau2u-2214	śrotṛṇāṃ grahaṇārthamanyamanasāṃ kāvyopacārāt kṛtā /	śrotṛṇām grahaṇa artham anya manasām kāvya upacārāt kṛtā 
SA_GK19_asvsau2u-2215	yanmokṣāt kṛtamanyadatra hi mayā tatkāvyadharmāt	yat mokṣāt kṛtam anyat atra hi mayā tat kāvya dharmāt 
SA_GK19_asvsau2u-2216	kṛtaṃ pātuṃ titkamivauṣadhaṃ madhuyutaṃ hṛdyaṃ kathaṃ syāditi // Saund_18.63 //	kṛtam pātum titkam iva auṣadham madhu yutam hṛdyam katham syāt iti 
SA_GK19_asvsau2u-2217	prāyeṇālokya lokaṃ viṣayaratiparaṃ mokṣāt pratihataṃ	prāyeṇa ālokya lokam viṣaya rati param mokṣāt pratihatam 
SA_GK19_asvsau2u-2218	kāvyavyājena tattvaṃ kathitamiha mayā mokṣaḥ paramiti /	kāvya vyājena tattvam kathitam iha mayā mokṣaḥ param iti 
SA_GK19_asvsau2u-2219	tadbuddhvā śamikaṃ yattadavahitamito grāhyaṃ na lalitaṃ	tat buddhvā śamikam yat tat avahitam itas grāhyam na lalitam 
SA_GK19_asvsau2u-2220	pāṃsubhyo dhātujebhyo niyatamupakaraṃ cāmīkaramiti // Saund_18.64 //	pāṃsubhyaḥ dhātu jebhyaḥ niyatam upakaram cāmīkaram iti 
SA_GK19_asvsau2u-2221	saundarananda mahākāvya meṃ “ājñāvyākaraṇa” nāmaka aṣṭādaśa sarga samāpta /	saundarananda mahākāvya meṃ ājñāvyākaraṇa nāmaka aṣṭādaśa sarga samāpta 
