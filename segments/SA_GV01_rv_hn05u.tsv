segmentnr	original	analyzed
SA_GV01_rv_hn05u-0	Ṛgveda 5	ṛgveda 
SA_GV01_rv_hn05u-1	RV_5,001.01a abodhy agniḥ samidhā janānām prati dhenum ivāyatīm uṣāsam /	abodhi agniḥ samidhā janānām prati dhenum iva āyatīm uṣāsam 
SA_GV01_rv_hn05u-2	RV_5,001.01c yahvā iva pra vayām ujjihānāḥ pra bhānavaḥ sisrate nākam accha //	yahvāḥ iva pra vayām ujjihānāḥ pra bhānavaḥ sisrate nākam accha 
SA_GV01_rv_hn05u-3	RV_5,001.02a abodhi hotā yajathāya devān ūrdhvo agniḥ sumanāḥ prātar asthāt /	abodhi hotā yajathāya devān ūrdhvaḥ agniḥ sumanāḥ prātar asthāt 
SA_GV01_rv_hn05u-4	RV_5,001.02c samiddhasya ruśad adarśi pājo mahān devas tamaso nir amoci //	samiddhasya ruśat adarśi pājaḥ mahān devaḥ tamasaḥ niḥ amoci 
SA_GV01_rv_hn05u-5	RV_5,001.03a yad īṃ gaṇasya raśanām ajīgaḥ śucir aṅkte śucibhir gobhir agniḥ /	yat īm gaṇasya raśanām ajīgaḥ śuciḥ aṅkte śucibhiḥ gobhiḥ agniḥ 
SA_GV01_rv_hn05u-6	RV_5,001.03c ād dakṣiṇā yujyate vājayanty uttānām ūrdhvo adhayaj juhūbhiḥ //	āt dakṣiṇā yujyate vājayantī uttānām ūrdhvaḥ adhayat juhūbhiḥ 
SA_GV01_rv_hn05u-7	RV_5,001.04a agnim acchā devayatām manāṃsi cakṣūṃṣīva sūrye saṃ caranti /	agnim acchā devayatām manāṃsi cakṣūṃṣi iva sūrye sam caranti 
SA_GV01_rv_hn05u-8	RV_5,001.04c yad īṃ suvāte uṣasā virūpe śveto vājī jāyate agre ahnām //	yat īm suvāte uṣasā virūpe śvetaḥ vājī jāyate agre ahnām 
SA_GV01_rv_hn05u-9	RV_5,001.05a janiṣṭa hi jenyo agre ahnāṃ hito hiteṣv aruṣo vaneṣu /	janiṣṭa hi jenyaḥ agre ahnām hitaḥ hiteṣu aruṣaḥ vaneṣu 
SA_GV01_rv_hn05u-10	RV_5,001.05c dame-dame sapta ratnā dadhāno 'gnir hotā ni ṣasādā yajīyān //	damedame sapta ratnā dadhānaḥ gniḥ hotā ni sasāda ā yajīyān 
SA_GV01_rv_hn05u-11	RV_5,001.06a agnir hotā ny asīdad yajīyān upasthe mātuḥ surabhā u loke /	agniḥ hotā ni asīdat yajīyān upasthe mātuḥ surabhau u loke 
SA_GV01_rv_hn05u-12	RV_5,001.06c yuvā kaviḥ puruniṣṭha ṛtāvā dhartā kṛṣṭīnām uta madhya iddhaḥ //	yuvā kaviḥ puru niṣṭhaḥ ṛtāvā dhartā kṛṣṭīnām uta madhye iddhaḥ 
SA_GV01_rv_hn05u-13	RV_5,001.07a pra ṇu tyaṃ vipram adhvareṣu sādhum agniṃ hotāram īḷate namobhiḥ /	pra nu tyam vipram adhvareṣu sādhum agnim hotāram īḍate namobhiḥ 
SA_GV01_rv_hn05u-14	RV_5,001.07c ā yas tatāna rodasī ṛtena nityam mṛjanti vājinaṃ ghṛtena //	ā yaḥ tatāna rodasī ṛtena nityam mṛjanti vājinam ghṛtena 
SA_GV01_rv_hn05u-15	RV_5,001.08a mārjālyo mṛjyate sve damūnāḥ kavipraśasto atithiḥ śivo naḥ /	mārjālyaḥ mṛjyate sve damūnāḥ kavi praśastaḥ atithiḥ śivaḥ naḥ 
SA_GV01_rv_hn05u-16	RV_5,001.08c sahasraśṛṅgo vṛṣabhas tadojā viśvāṃ agne sahasā prāsy anyān //	sahasra śṛṅgaḥ vṛṣabhaḥ tad ojāḥ viśvān agne sahasā prāsi anyān 
SA_GV01_rv_hn05u-17	RV_5,001.09a pra sadyo agne aty eṣy anyān āvir yasmai cārutamo babhūtha /	pra sadyas agne ati eṣi anyān āvis yasmai cārutamaḥ babhūtha 
SA_GV01_rv_hn05u-18	RV_5,001.09c īḷenyo vapuṣyo vibhāvā priyo viśām atithir mānuṣīṇām //	īḍenyaḥ vapuṣyaḥ vibhāvā priyaḥ viśām atithiḥ mānuṣīṇām 
SA_GV01_rv_hn05u-19	RV_5,001.10a tubhyam bharanti kṣitayo yaviṣṭha balim agne antita ota dūrāt /	tubhyam bharanti kṣitayaḥ yaviṣṭha balim agne antitas ā uta dūrāt 
SA_GV01_rv_hn05u-20	RV_5,001.10c ā bhandiṣṭhasya sumatiṃ cikiddhi bṛhat te agne mahi śarma bhadram //	ā bhandiṣṭhasya sumatim cikiddhi bṛhat te agne mahi śarma bhadram 
SA_GV01_rv_hn05u-21	RV_5,001.11a ādya ratham bhānumo bhānumantam agne tiṣṭha yajatebhiḥ samantam /	ā adya ratham bhānumas bhānumantam agne tiṣṭha yajatebhiḥ samantam 
SA_GV01_rv_hn05u-22	RV_5,001.11c vidvān pathīnām urv antarikṣam eha devān haviradyāya vakṣi //	vidvān pathīnām uru antarikṣam ā iha devān haviḥ adyāya vakṣi 
SA_GV01_rv_hn05u-23	RV_5,001.12a avocāma kavaye medhyāya vaco vandāru vṛṣabhāya vṛṣṇe /	avocāma kavaye medhyāya vacaḥ vandāru vṛṣabhāya vṛṣṇe 
SA_GV01_rv_hn05u-24	RV_5,001.12c gaviṣṭhiro namasā stomam agnau divīva rukmam uruvyañcam aśret //	gaviṣṭhiraḥ namasā stomam agnau divi iva rukmam uruvyañcam aśret 
SA_GV01_rv_hn05u-25	RV_5,002.01a kumāram mātā yuvatiḥ samubdhaṃ guhā bibharti na dadāti pitre /	kumāram mātā yuvatiḥ samubdham guhā bibharti na dadāti pitre 
SA_GV01_rv_hn05u-26	RV_5,002.01c anīkam asya na minaj janāsaḥ puraḥ paśyanti nihitam aratau //	anīkam asya na minat janāsaḥ puras paśyanti nihitam aratau 
SA_GV01_rv_hn05u-27	RV_5,002.02a kam etaṃ tvaṃ yuvate kumāram peṣī bibharṣi mahiṣī jajāna /	kam etam tvam yuvate kumāram peṣī bibharṣi mahiṣī jajāna 
SA_GV01_rv_hn05u-28	RV_5,002.02c pūrvīr hi garbhaḥ śarado vavardhāpaśyaṃ jātaṃ yad asūta mātā //	pūrvīḥ hi garbhaḥ śaradaḥ vavardha apaśyam jātam yat asūta mātā 
SA_GV01_rv_hn05u-29	RV_5,002.03a hiraṇyadantaṃ śucivarṇam ārāt kṣetrād apaśyam āyudhā mimānam /	hiraṇya dantam śuci varṇam ārāt kṣetrāt apaśyam āyudhā mimānam 
SA_GV01_rv_hn05u-30	RV_5,002.03c dadāno asmā amṛtaṃ vipṛkvat kim mām anindrāḥ kṛṇavann anukthāḥ //	dadānaḥ asmai amṛtam vipṛkvat kim mām an indrāḥ kṛṇavan an ukthāḥ 
SA_GV01_rv_hn05u-31	RV_5,002.04a kṣetrād apaśyaṃ sanutaś carantaṃ sumad yūthaṃ na puru śobhamānam /	kṣetrāt apaśyam sanutas carantam sumat yūtham na puru śobhamānam 
SA_GV01_rv_hn05u-32	RV_5,002.04c na tā agṛbhrann ajaniṣṭa hi ṣaḥ paliknīr id yuvatayo bhavanti //	na tāḥ agṛbhran ajaniṣṭa hi saḥ paliknīḥ id yuvatayaḥ bhavanti 
SA_GV01_rv_hn05u-33	RV_5,002.05a ke me maryakaṃ vi yavanta gobhir na yeṣāṃ gopā araṇaś cid āsa /	ke me maryakam vi yavanta gobhiḥ na yeṣām gopāḥ araṇaḥ cit āsa 
SA_GV01_rv_hn05u-34	RV_5,002.05c ya īṃ jagṛbhur ava te sṛjantv ājāti paśva upa naś cikitvān //	ye īm jagṛbhuḥ ava te sṛjantu ājāti paśve upa naḥ cikitvān 
SA_GV01_rv_hn05u-35	RV_5,002.06a vasāṃ rājānaṃ vasatiṃ janānām arātayo ni dadhur martyeṣu /	vasām rājānam vasatim janānām arātayaḥ ni dadhuḥ martyeṣu 
SA_GV01_rv_hn05u-36	RV_5,002.06c brahmāṇy atrer ava taṃ sṛjantu ninditāro nindyāso bhavantu //	brahmāṇi atreḥ ava tam sṛjantu ninditāraḥ nindyāsaḥ bhavantu 
SA_GV01_rv_hn05u-37	RV_5,002.07a śunaś cic chepaṃ niditaṃ sahasrād yūpād amuñco aśamiṣṭa hi ṣaḥ /	śunaḥ cit śepam niditam sahasrāt yūpāt amuñcaḥ aśamiṣṭa hi saḥ 
SA_GV01_rv_hn05u-38	RV_5,002.07c evāsmad agne vi mumugdhi pāśān hotaś cikitva iha tū niṣadya //	eva asmat agne vi mumugdhi pāśān hotar cikitvaḥ iha tu niṣadya 
SA_GV01_rv_hn05u-39	RV_5,002.08a hṛṇīyamāno apa hi mad aiyeḥ pra me devānāṃ vratapā uvāca /	hṛṇīyamānaḥ apa hi mat aiyeḥ pra me devānām vrata pāḥ uvāca 
SA_GV01_rv_hn05u-40	RV_5,002.08c indro vidvāṃ anu hi tvā cacakṣa tenāham agne anuśiṣṭa āgām //	indraḥ vidvān anu hi tvā cacakṣa tena aham agne anuśiṣṭaḥ āgām 
SA_GV01_rv_hn05u-41	RV_5,002.09a vi jyotiṣā bṛhatā bhāty agnir āvir viśvāni kṛṇute mahitvā /	vi jyotiṣā bṛhatā bhāti agniḥ āvis viśvāni kṛṇute mahitvā 
SA_GV01_rv_hn05u-42	RV_5,002.09c prādevīr māyāḥ sahate durevāḥ śiśīte śṛṅge rakṣase vinikṣe //	pra adevīḥ māyāḥ sahate durevāḥ śiśīte śṛṅge rakṣase vinikṣe 
SA_GV01_rv_hn05u-43	RV_5,002.10a uta svānāso divi ṣantv agnes tigmāyudhā rakṣase hantavā u /	uta svānāsaḥ divi ṣantu agneḥ tigma āyudhāḥ rakṣase hantavai u 
SA_GV01_rv_hn05u-44	RV_5,002.10c made cid asya pra rujanti bhāmā na varante paribādho adevīḥ //	made cit asya pra rujanti bhāmāḥ na varante paribādhaḥ adevīḥ 
SA_GV01_rv_hn05u-45	RV_5,002.11a etaṃ te stomaṃ tuvijāta vipro rathaṃ na dhīraḥ svapā atakṣam /	etam te stomam tuvi jāta vipraḥ ratham na dhīraḥ su apāḥ atakṣam 
SA_GV01_rv_hn05u-46	RV_5,002.11c yadīd agne prati tvaṃ deva haryāḥ svarvatīr apa enā jayema //	yadi id agne prati tvam deva haryāḥ svarvatīḥ apaḥ enāḥ jayema 
SA_GV01_rv_hn05u-47	RV_5,002.12a tuvigrīvo vṛṣabho vāvṛdhāno 'śatrv aryaḥ sam ajāti vedaḥ /	tuvi grīvaḥ vṛṣabhaḥ vāvṛdhānaḥ śatru aryaḥ sam ajāti vedaḥ 
SA_GV01_rv_hn05u-48	RV_5,002.12c itīmam agnim amṛtā avocan barhiṣmate manave śarma yaṃsad dhaviṣmate manave śarma yaṃsat //	iti imam agnim amṛtāḥ avocan barhiṣmate manave śarma yaṃsat haviṣmate manave śarma yaṃsat 
SA_GV01_rv_hn05u-49	RV_5,003.01a tvam agne varuṇo jāyase yat tvam mitro bhavasi yat samiddhaḥ /	tvam agne varuṇaḥ jāyase yat tvam mitraḥ bhavasi yat samiddhaḥ 
SA_GV01_rv_hn05u-50	RV_5,003.01c tve viśve sahasas putra devās tvam indro dāśuṣe martyāya //	tve viśve sahasas putra devāḥ tvam indraḥ dāśuṣe martyāya 
SA_GV01_rv_hn05u-51	RV_5,003.02a tvam aryamā bhavasi yat kanīnāṃ nāma svadhāvan guhyam bibharṣi /	tvam aryamā bhavasi yat kanīnām nāma svadhāvan guhyam bibharṣi 
SA_GV01_rv_hn05u-52	RV_5,003.02c añjanti mitraṃ sudhitaṃ na gobhir yad dampatī samanasā kṛṇoṣi //	añjanti mitram sudhitam na gobhiḥ yat dampatī samanasā kṛṇoṣi 
SA_GV01_rv_hn05u-53	RV_5,003.03a tava śriye maruto marjayanta rudra yat te janima cāru citram /	tava śriye marutaḥ marjayanta rudra yat te janima cāru citram 
SA_GV01_rv_hn05u-54	RV_5,003.03c padaṃ yad viṣṇor upamaṃ nidhāyi tena pāsi guhyaṃ nāma gonām //	padam yat viṣṇoḥ upamam nidhāyi tena pāsi guhyam nāma gonām 
SA_GV01_rv_hn05u-55	RV_5,003.04a tava śriyā sudṛśo deva devāḥ purū dadhānā amṛtaṃ sapanta /	tava śriyā sudṛśaḥ deva devāḥ purū dadhānāḥ amṛtam sapanta 
SA_GV01_rv_hn05u-56	RV_5,003.04c hotāram agnim manuṣo ni ṣedur daśasyanta uśijaḥ śaṃsam āyoḥ //	hotāram agnim manuṣaḥ ni ṣeduḥ daśasyantaḥ uśijaḥ śaṃsam āyoḥ 
SA_GV01_rv_hn05u-57	RV_5,003.05a na tvad dhotā pūrvo agne yajīyān na kāvyaiḥ paro asti svadhāvaḥ /	na tvat hotā pūrvaḥ agne yajīyān na kāvyaiḥ paraḥ asti svadhāvas 
SA_GV01_rv_hn05u-58	RV_5,003.05c viśaś ca yasyā atithir bhavāsi sa yajñena vanavad deva martān //	viśaḥ ca yasyāḥ atithiḥ bhavāsi sa yajñena vanavat deva martān 
SA_GV01_rv_hn05u-59	RV_5,003.06a vayam agne vanuyāma tvotā vasūyavo haviṣā budhyamānāḥ /	vayam agne vanuyāma tvotāḥ vasūyavaḥ haviṣā budhyamānāḥ 
SA_GV01_rv_hn05u-60	RV_5,003.06c vayaṃ samarye vidatheṣv ahnāṃ vayaṃ rāyā sahasas putra martān //	vayam samarye vidatheṣu ahnām vayam rāyā sahasas putra martān 
SA_GV01_rv_hn05u-61	RV_5,003.07a yo na āgo abhy eno bharāty adhīd agham aghaśaṃse dadhāta /	yaḥ naḥ āgaḥ abhī enaḥ bharāti adhi id agham agha śaṃse dadhāta 
SA_GV01_rv_hn05u-62	RV_5,003.07c jahī cikitvo abhiśastim etām agne yo no marcayati dvayena //	jahi cikitvaḥ abhiśastim etām agne yaḥ naḥ marcayati dvayena 
SA_GV01_rv_hn05u-63	RV_5,003.08a tvām asyā vyuṣi deva pūrve dūtaṃ kṛṇvānā ayajanta havyaiḥ /	tvām asyāḥ vyuṣi deva pūrve dūtam kṛṇvānāḥ ayajanta havyaiḥ 
SA_GV01_rv_hn05u-64	RV_5,003.08c saṃsthe yad agna īyase rayīṇāṃ devo martair vasubhir idhyamānaḥ //	saṃsthe yat agne īyase rayīṇām devaḥ martaiḥ vasubhiḥ idhyamānaḥ 
SA_GV01_rv_hn05u-65	RV_5,003.09a ava spṛdhi pitaraṃ yodhi vidvān putro yas te sahasaḥ sūna ūhe /	ava spṛdhi pitaram yodhi vidvān putraḥ yaḥ te sahasaḥ sūno ūhe 
SA_GV01_rv_hn05u-66	RV_5,003.09c kadā cikitvo abhi cakṣase no 'gne kadāṃ ṛtacid yātayāse //	kadā cikitvaḥ abhi cakṣase naḥ gne ṛta cit yātayāse 
SA_GV01_rv_hn05u-67	RV_5,003.10a bhūri nāma vandamāno dadhāti pitā vaso yadi taj joṣayāse /	bhūri nāma vandamānaḥ dadhāti pitā vaso yadi tat joṣayāse 
SA_GV01_rv_hn05u-68	RV_5,003.10c kuvid devasya sahasā cakānaḥ sumnam agnir vanate vāvṛdhānaḥ //	kuvid devasya sahasā cakānaḥ sumnam agniḥ vanate vāvṛdhānaḥ 
SA_GV01_rv_hn05u-69	RV_5,003.11a tvam aṅga jaritāraṃ yaviṣṭha viśvāny agne duritāti parṣi /	tvam aṅga jaritāram yaviṣṭha viśvāni agne duritā ati parṣi 
SA_GV01_rv_hn05u-70	RV_5,003.11c stenā adṛśran ripavo janāso 'jñātaketā vṛjinā abhūvan //	stenāḥ adṛśran ripavaḥ janāsaḥ jñāta ketā vṛjināḥ abhūvan 
SA_GV01_rv_hn05u-71	RV_5,003.12a ime yāmāsas tvadrig abhūvan vasave vā tad id āgo avāci /	ime yāmāsaḥ tvadrik abhūvan vasave vā tat id āgaḥ avāci 
SA_GV01_rv_hn05u-72	RV_5,003.12c nāhāyam agnir abhiśastaye no na rīṣate vāvṛdhānaḥ parā dāt //	na aha ayam agniḥ abhiśastaye naḥ na rīṣate vāvṛdhānaḥ parā dāt 
SA_GV01_rv_hn05u-73	RV_5,004.01a tvām agne vasupatiṃ vasūnām abhi pra mande adhvareṣu rājan /	tvām agne vasu patim vasūnām abhi pra mande adhvareṣu rājan 
SA_GV01_rv_hn05u-74	RV_5,004.01c tvayā vājaṃ vājayanto jayemābhi ṣyāma pṛtsutīr martyānām //	tvayā vājam vājayantaḥ jayema abhi syāma pṛtsutīḥ martyānām 
SA_GV01_rv_hn05u-75	RV_5,004.02a havyavāḷ agnir ajaraḥ pitā no vibhur vibhāvā sudṛśīko asme /	havyavāṭ agniḥ ajaraḥ pitā naḥ vibhuḥ vibhāvā su dṛśīkaḥ asme 
SA_GV01_rv_hn05u-76	RV_5,004.02c sugārhapatyāḥ sam iṣo didīhy asmadryak sam mimīhi śravāṃsi //	su gārhapatyāḥ sam iṣaḥ didīhi asmadryak sam mimīhi śravāṃsi 
SA_GV01_rv_hn05u-77	RV_5,004.03a viśāṃ kaviṃ viśpatim mānuṣīṇāṃ śucim pāvakaṃ ghṛtapṛṣṭham agnim /	viśām kavim viśpatim mānuṣīṇām śucim pāvakam ghṛta pṛṣṭham agnim 
SA_GV01_rv_hn05u-78	RV_5,004.03c ni hotāraṃ viśvavidaṃ dadhidhve sa deveṣu vanate vāryāṇi //	ni hotāram viśva vidam dadhidhve sa deveṣu vanate vāryāṇi 
SA_GV01_rv_hn05u-79	RV_5,004.04a juṣasvāgna iḷayā sajoṣā yatamāno raśmibhiḥ sūryasya /	juṣasva agne iḷayā sajoṣāḥ yatamānaḥ raśmibhiḥ sūryasya 
SA_GV01_rv_hn05u-80	RV_5,004.04c juṣasva naḥ samidhaṃ jātaveda ā ca devān haviradyāya vakṣi //	juṣasva naḥ samidham jātavedaḥ ā ca devān haviḥ adyāya vakṣi 
SA_GV01_rv_hn05u-81	RV_5,004.05a juṣṭo damūnā atithir duroṇa imaṃ no yajñam upa yāhi vidvān /	juṣṭaḥ damūnāḥ atithiḥ duroṇe imam naḥ yajñam upa yāhi vidvān 
SA_GV01_rv_hn05u-82	RV_5,004.05c viśvā agne abhiyujo vihatyā śatrūyatām ā bharā bhojanāni //	viśvāḥ agne abhiyujaḥ vihatya ā śatrūyatām ā bhara bhojanāni 
SA_GV01_rv_hn05u-83	RV_5,004.06a vadhena dasyum pra hi cātayasva vayaḥ kṛṇvānas tanve svāyai /	vadhena dasyum pra hi cātayasva vayaḥ kṛṇvānaḥ tanve svāyai 
SA_GV01_rv_hn05u-84	RV_5,004.06c piparṣi yat sahasas putra devānt so agne pāhi nṛtama vāje asmān //	piparṣi yat sahasas putra devān saḥ agne pāhi nṛtama vāje asmān 
SA_GV01_rv_hn05u-85	RV_5,004.07a vayaṃ te agna ukthair vidhema vayaṃ havyaiḥ pāvaka bhadraśoce /	vayam te agne ukthaiḥ vidhema vayam havyaiḥ pāvaka bhadra śoce 
SA_GV01_rv_hn05u-86	RV_5,004.07c asme rayiṃ viśvavāraṃ sam invāsme viśvāni draviṇāni dhehi //	asme rayim viśva vāram sam inva asme viśvāni draviṇāni dhehi 
SA_GV01_rv_hn05u-87	RV_5,004.08a asmākam agne adhvaraṃ juṣasva sahasaḥ sūno triṣadhastha havyam /	asmākam agne adhvaram juṣasva sahasaḥ sūno triṣadhastha havyam 
SA_GV01_rv_hn05u-88	RV_5,004.08c vayaṃ deveṣu sukṛtaḥ syāma śarmaṇā nas trivarūthena pāhi //	vayam deveṣu su kṛtaḥ syāma śarmaṇā naḥ tri varūthena pāhi 
SA_GV01_rv_hn05u-89	RV_5,004.09a viśvāni no durgahā jātavedaḥ sindhuṃ na nāvā duritāti parṣi /	viśvāni naḥ durgahā jātavedaḥ sindhum na nāvā duritā ati parṣi 
SA_GV01_rv_hn05u-90	RV_5,004.09c agne atrivan namasā gṛṇāno 'smākam bodhy avitā tanūnām //	agne atri vat namasā gṛṇānaḥ smākam bodhi avitā tanūnām 
SA_GV01_rv_hn05u-91	RV_5,004.10a yas tvā hṛdā kīriṇā manyamāno 'martyam martyo johavīmi /	yaḥ tvā hṛdā kīriṇā manyamānaḥ martyam martyaḥ johavīmi 
SA_GV01_rv_hn05u-92	RV_5,004.10c jātavedo yaśo asmāsu dhehi prajābhir agne amṛtatvam aśyām //	jātavedaḥ yaśaḥ asmāsu dhehi prajābhiḥ agne amṛta tvam aśyām 
SA_GV01_rv_hn05u-93	RV_5,004.11a yasmai tvaṃ sukṛte jātaveda u lokam agne kṛṇavaḥ syonam /	yasmai tvam su kṛte jātavedaḥ u lokam agne kṛṇavaḥ syonam 
SA_GV01_rv_hn05u-94	RV_5,004.11c aśvinaṃ sa putriṇaṃ vīravantaṃ gomantaṃ rayiṃ naśate svasti //	aśvinam sa putriṇam vīravantam gomantam rayim naśate svasti 
SA_GV01_rv_hn05u-95	RV_5,005.01a susamiddhāya śociṣe ghṛtaṃ tīvraṃ juhotana /	su samiddhāya śociṣe ghṛtam tīvram juhotana 
SA_GV01_rv_hn05u-96	RV_5,005.01c agnaye jātavedase //	agnaye jātavedase 
SA_GV01_rv_hn05u-97	RV_5,005.02a narāśaṃsaḥ suṣūdatīmaṃ yajñam adābhyaḥ /	narāśaṃsaḥ suṣūdati imam yajñam adābhyaḥ 
SA_GV01_rv_hn05u-98	RV_5,005.02c kavir hi madhuhastyaḥ //	kaviḥ hi madhu hastyaḥ 
SA_GV01_rv_hn05u-99	RV_5,005.03a īḷito agna ā vahendraṃ citram iha priyam /	īḍitaḥ agne ā vaha indram citram iha priyam 
SA_GV01_rv_hn05u-100	RV_5,005.03c sukhai rathebhir ūtaye //	sukhaiḥ rathebhiḥ ūtaye 
SA_GV01_rv_hn05u-101	RV_5,005.04a ūrṇamradā vi prathasvābhy arkā anūṣata /	ūrṇamradāḥ vi prathasva abhi arkāḥ anūṣata 
SA_GV01_rv_hn05u-102	RV_5,005.04c bhavā naḥ śubhra sātaye //	bhavā naḥ śubhra sātaye 
SA_GV01_rv_hn05u-103	RV_5,005.05a devīr dvāro vi śrayadhvaṃ suprāyaṇā na ūtaye /	devīḥ dvāraḥ vi śrayadhvam su prāyaṇāḥ naḥ ūtaye 
SA_GV01_rv_hn05u-104	RV_5,005.05c pra-pra yajñam pṛṇītana //	pra pra yajñam pṛṇītana 
SA_GV01_rv_hn05u-105	RV_5,005.06a supratīke vayovṛdhā yahvī ṛtasya mātarā /	su pratīke vayaḥ vṛdhā yahvī ṛtasya mātarā 
SA_GV01_rv_hn05u-106	RV_5,005.06c doṣām uṣāsam īmahe //	doṣām uṣāsam īmahe 
SA_GV01_rv_hn05u-107	RV_5,005.07a vātasya patmann īḷitā daivyā hotārā manuṣaḥ /	vātasya patman īḍitā daivyā hotārā manuṣaḥ 
SA_GV01_rv_hn05u-108	RV_5,005.07c imaṃ no yajñam ā gatam //	imam naḥ yajñam ā gatam 
SA_GV01_rv_hn05u-109	RV_5,005.08a iḷā sarasvatī mahī tisro devīr mayobhuvaḥ /	iḷā sarasvatī mahī tisraḥ devīḥ mayobhuvaḥ 
SA_GV01_rv_hn05u-110	RV_5,005.08b barhiḥ sīdantv asridhaḥ //	barhiḥ sīdantu asridhaḥ 
SA_GV01_rv_hn05u-111	RV_5,005.09a śivas tvaṣṭar ihā gahi vibhuḥ poṣa uta tmanā /	śivaḥ tvaṣṭar iha ā gahi vibhuḥ poṣaḥ uta tmanā 
SA_GV01_rv_hn05u-112	RV_5,005.09c yajñe-yajñe na ud ava //	yajñeyajñe naḥ ud ava 
SA_GV01_rv_hn05u-113	RV_5,005.10a yatra vettha vanaspate devānāṃ guhyā nāmāni /	yatra vettha vanaspate devānām guhyā nāmāni 
SA_GV01_rv_hn05u-114	RV_5,005.10c tatra havyāni gāmaya //	tatra havyāni gāmaya 
SA_GV01_rv_hn05u-115	RV_5,005.11a svāhāgnaye varuṇāya svāhendrāya marudbhyaḥ /	svāhā agnaye varuṇāya svāhā indrāya marudbhyaḥ 
SA_GV01_rv_hn05u-116	RV_5,005.11c svāhā devebhyo haviḥ //	svāhā devebhyaḥ haviḥ 
SA_GV01_rv_hn05u-117	RV_5,006.01a agniṃ tam manye yo vasur astaṃ yaṃ yanti dhenavaḥ /	agnim tam manye yaḥ vasuḥ astam yam yanti dhenavaḥ 
SA_GV01_rv_hn05u-118	RV_5,006.01c astam arvanta āśavo 'staṃ nityāso vājina iṣaṃ stotṛbhya ā bhara //	astam arvantaḥ āśavaḥ stam nityāsaḥ vājinaḥ iṣam stotṛbhyaḥ ā bhara 
SA_GV01_rv_hn05u-119	RV_5,006.02a so agnir yo vasur gṛṇe saṃ yam āyanti dhenavaḥ /	saḥ agniḥ yaḥ vasuḥ gṛṇe sam yam āyanti dhenavaḥ 
SA_GV01_rv_hn05u-120	RV_5,006.02c sam arvanto raghudruvaḥ saṃ sujātāsaḥ sūraya iṣaṃ stotṛbhya ā bhara //	sam arvantaḥ raghudruvaḥ sam su jātāsaḥ sūrayaḥ iṣam stotṛbhyaḥ ā bhara 
SA_GV01_rv_hn05u-121	RV_5,006.03a agnir hi vājinaṃ viśe dadāti viśvacarṣaṇiḥ /	agniḥ hi vājinam viśe dadāti viśvacarṣaṇiḥ 
SA_GV01_rv_hn05u-122	RV_5,006.03c agnī rāye svābhuvaṃ sa prīto yāti vāryam iṣaṃ stotṛbhya ā bhara //	agniḥ rāye su ābhuvam sa prītaḥ yāti vāryam iṣam stotṛbhyaḥ ā bhara 
SA_GV01_rv_hn05u-123	RV_5,006.04a ā te agna idhīmahi dyumantaṃ devājaram /	ā te agne idhīmahi dyumantam deva ajaram 
SA_GV01_rv_hn05u-124	RV_5,006.04c yad dha syā te panīyasī samid dīdayati dyavīṣaṃ stotṛbhya ā bhara //	yat ha syā te panīyasī samidh dīdayati dyavi iṣam stotṛbhyaḥ ā bhara 
SA_GV01_rv_hn05u-125	RV_5,006.05a ā te agna ṛcā haviḥ śukrasya śociṣas pate /	ā te agne ṛcā haviḥ śukrasya śociṣaḥ pate 
SA_GV01_rv_hn05u-126	RV_5,006.05c suścandra dasma viśpate havyavāṭ tubhyaṃ hūyata iṣaṃ stotṛbhya ā bhara //	su ścandra dasma viśpate havyavāṭ tubhyam hūyate iṣam stotṛbhyaḥ ā bhara 
SA_GV01_rv_hn05u-127	RV_5,006.06a pro tye agnayo 'gniṣu viśvam puṣyanti vāryam /	pra u tye agnayaḥ gniṣu viśvam puṣyanti vāryam 
SA_GV01_rv_hn05u-128	RV_5,006.06c te hinvire ta invire ta iṣaṇyanty ānuṣag iṣaṃ stotṛbhya ā bhara //	te hinvire te invire te iṣaṇyanti ānuṣak iṣam stotṛbhyaḥ ā bhara 
SA_GV01_rv_hn05u-129	RV_5,006.07a tava tye agne arcayo mahi vrādhanta vājinaḥ /	tava tye agne arcayaḥ mahi vrādhanta vājinaḥ 
SA_GV01_rv_hn05u-130	RV_5,006.07c ye patvabhiḥ śaphānāṃ vrajā bhuranta gonām iṣaṃ stotṛbhya ā bhara //	ye patvabhiḥ śaphānām vrajāḥ bhuranta gonām iṣam stotṛbhyaḥ ā bhara 
SA_GV01_rv_hn05u-131	RV_5,006.08a navā no agna ā bhara stotṛbhyaḥ sukṣitīr iṣaḥ /	navāḥ naḥ agne ā bhara stotṛbhyaḥ su kṣitīḥ iṣaḥ 
SA_GV01_rv_hn05u-132	RV_5,006.08c te syāma ya ānṛcus tvādūtāso dame-dama iṣaṃ stotṛbhya ā bhara //	te syāma ye ānṛcuḥ tvādūtāsaḥ damedame iṣam stotṛbhyaḥ ā bhara 
SA_GV01_rv_hn05u-133	RV_5,006.09a ubhe suścandra sarpiṣo darvī śrīṇīṣa āsani /	ubhe su ścandra sarpiṣaḥ darvī śrīṇīṣe āsani 
SA_GV01_rv_hn05u-134	RV_5,006.09c uto na ut pupūryā uktheṣu śavasas pata iṣaṃ stotṛbhya ā bhara //	uta u naḥ ud pupūryāḥ uktheṣu śavasaḥ pate iṣam stotṛbhyaḥ ā bhara 
SA_GV01_rv_hn05u-135	RV_5,006.10a evāṃ agnim ajuryamur gīrbhir yajñebhir ānuṣak /	eva ām agnim gīrbhiḥ yajñebhiḥ ānuṣak 
SA_GV01_rv_hn05u-136	RV_5,006.10c dadhad asme suvīryam uta tyad āśvaśvyam iṣaṃ stotṛbhya ā bhara //	dadhat asme su vīryam uta tyad āśu aśvyam iṣam stotṛbhyaḥ ā bhara 
SA_GV01_rv_hn05u-137	RV_5,007.01a sakhāyaḥ saṃ vaḥ samyañcam iṣaṃ stomaṃ cāgnaye /	sakhāyaḥ sam vaḥ samyañcam iṣam stomam ca agnaye 
SA_GV01_rv_hn05u-138	RV_5,007.01c varṣiṣṭhāya kṣitīnām ūrjo naptre sahasvate //	varṣiṣṭhāya kṣitīnām ūrjaḥ naptre sahasvate 
SA_GV01_rv_hn05u-139	RV_5,007.02a kutrā cid yasya samṛtau raṇvā naro nṛṣadane /	kutra cit yasya samṛtau raṇvāḥ naraḥ nṛṣadane 
SA_GV01_rv_hn05u-140	RV_5,007.02c arhantaś cid yam indhate saṃjanayanti jantavaḥ //	arhantaḥ cit yam indhate saṃjanayanti jantavaḥ 
SA_GV01_rv_hn05u-141	RV_5,007.03a saṃ yad iṣo vanāmahe saṃ havyā mānuṣāṇām /	sam yat iṣaḥ vanāmahe sam havyā mānuṣāṇām 
SA_GV01_rv_hn05u-142	RV_5,007.03c uta dyumnasya śavasa ṛtasya raśmim ā dade //	uta dyumnasya śavasaḥ ṛtasya raśmim ā dade 
SA_GV01_rv_hn05u-143	RV_5,007.04a sa smā kṛṇoti ketum ā naktaṃ cid dūra ā sate /	sa smā kṛṇoti ketum ā naktam cit dūre ā sate 
SA_GV01_rv_hn05u-144	RV_5,007.04c pāvako yad vanaspatīn pra smā mināty ajaraḥ //	pāvakaḥ yat vanaspatīn pra smā mināti ajaraḥ 
SA_GV01_rv_hn05u-145	RV_5,007.05a ava sma yasya veṣaṇe svedam pathiṣu juhvati /	ava sma yasya veṣaṇe svedam pathiṣu juhvati 
SA_GV01_rv_hn05u-146	RV_5,007.05c abhīm aha svajenyam bhūmā pṛṣṭheva ruruhuḥ //	abhi īm aha sva jenyam bhūmā pṛṣṭhā iva ruruhuḥ 
SA_GV01_rv_hn05u-147	RV_5,007.06a yam martyaḥ puruspṛhaṃ vidad viśvasya dhāyase /	yam martyaḥ puruspṛham vidat viśvasya dhāyase 
SA_GV01_rv_hn05u-148	RV_5,007.06c pra svādanam pitūnām astatātiṃ cid āyave //	pra svādanam pitūnām astatātim cit āyave 
SA_GV01_rv_hn05u-149	RV_5,007.07a sa hi ṣmā dhanvākṣitaṃ dātā na dāty ā paśuḥ /	sa hi sma dhanva akṣitam dātā na dāti ā paśuḥ 
SA_GV01_rv_hn05u-150	RV_5,007.07c hiriśmaśruḥ śucidann ṛbhur anibhṛṣṭataviṣiḥ //	hiri śmaśruḥ śucidan ṛbhuḥ a nibhṛṣṭa taviṣiḥ 
SA_GV01_rv_hn05u-151	RV_5,007.08a śuciḥ ṣma yasmā atrivat pra svadhitīva rīyate /	śuciḥ ṣma yasmai atri vat pra svadhitī iva rīyate 
SA_GV01_rv_hn05u-152	RV_5,007.08c suṣūr asūta mātā krāṇā yad ānaśe bhagam //	suṣūḥ asūta mātā krāṇā yat ānaśe bhagam 
SA_GV01_rv_hn05u-153	RV_5,007.09a ā yas te sarpirāsute 'gne śam asti dhāyase /	ā yaḥ te sarpiḥ āsute gne śam asti dhāyase 
SA_GV01_rv_hn05u-154	RV_5,007.09c aiṣu dyumnam uta śrava ā cittam martyeṣu dhāḥ //	ā eṣu dyumnam uta śravaḥ ā cittam martyeṣu dhāḥ 
SA_GV01_rv_hn05u-155	RV_5,007.10a iti cin manyum adhrijas tvādātam ā paśuṃ dade /	iti cit manyum adhrijaḥ tvādātam ā paśum dade 
SA_GV01_rv_hn05u-156	RV_5,007.10c ād agne apṛṇato 'triḥ sāsahyād dasyūn iṣaḥ sāsahyān nṝn //	āt agne apṛṇataḥ tris sāsahyāt dasyūn iṣaḥ sāsahyāt nṝn 
SA_GV01_rv_hn05u-157	RV_5,008.01a tvām agna ṛtāyavaḥ sam īdhire pratnam pratnāsa ūtaye sahaskṛta /	tvām agne ṛtāyavaḥ sam īdhire pratnam pratnāsaḥ ūtaye sahaskṛta 
SA_GV01_rv_hn05u-158	RV_5,008.01c puruścandraṃ yajataṃ viśvadhāyasaṃ damūnasaṃ gṛhapatiṃ vareṇyam //	puru ścandram yajatam viśva dhāyasam damūnasam gṛhapatim vareṇyam 
SA_GV01_rv_hn05u-159	RV_5,008.02a tvām agne atithim pūrvyaṃ viśaḥ śociṣkeśaṃ gṛhapatiṃ ni ṣedire /	tvām agne atithim pūrvyam viśaḥ śociṣkeśam gṛhapatim ni sedire 
SA_GV01_rv_hn05u-160	RV_5,008.02c bṛhatketum pururūpaṃ dhanaspṛtaṃ suśarmāṇaṃ svavasaṃ jaradviṣam //	bṛhat ketum puru rūpam dhana spṛtam su śarmāṇam su avasam jaradviṣam 
SA_GV01_rv_hn05u-161	RV_5,008.03a tvām agne mānuṣīr īḷate viśo hotrāvidaṃ viviciṃ ratnadhātamam /	tvām agne mānuṣīḥ īḍate viśaḥ hotrā vidam vivicim ratna dhātamam 
SA_GV01_rv_hn05u-162	RV_5,008.03c guhā santaṃ subhaga viśvadarśataṃ tuviṣvaṇasaṃ suyajaṃ ghṛtaśriyam //	guhā santam subhaga viśva darśatam tuviṣvaṇasam suyajam ghṛta śriyam 
SA_GV01_rv_hn05u-163	RV_5,008.04a tvām agne dharṇasiṃ viśvadhā vayaṃ gīrbhir gṛṇanto namasopa sedima /	tvām agne dharṇasim viśvadhā vayam gīrbhiḥ gṛṇantaḥ namasā upa sedima 
SA_GV01_rv_hn05u-164	RV_5,008.04c sa no juṣasva samidhāno aṅgiro devo martasya yaśasā sudītibhiḥ //	sa naḥ juṣasva samidhānaḥ aṅgiraḥ devaḥ martasya yaśasā su dītibhiḥ 
SA_GV01_rv_hn05u-165	RV_5,008.05a tvam agne pururūpo viśe-viśe vayo dadhāsi pratnathā puruṣṭuta /	tvam agne puru rūpaḥ viśeviśe vayaḥ dadhāsi pratnathā puruṣṭuta 
SA_GV01_rv_hn05u-166	RV_5,008.05c purūṇy annā sahasā vi rājasi tviṣiḥ sā te titviṣāṇasya nādhṛṣe //	purūṇi annā sahasā vi rājasi tviṣiḥ sā te titviṣāṇasya na ādhṛṣe 
SA_GV01_rv_hn05u-167	RV_5,008.06a tvām agne samidhānaṃ yaviṣṭhya devā dūtaṃ cakrire havyavāhanam /	tvām agne samidhānam yaviṣṭhya devāḥ dūtam cakrire havya vāhanam 
SA_GV01_rv_hn05u-168	RV_5,008.06c urujrayasaṃ ghṛtayonim āhutaṃ tveṣaṃ cakṣur dadhire codayanmati //	uru jrayasam ghṛta yonim āhutam tveṣam cakṣuḥ dadhire codayat mati 
SA_GV01_rv_hn05u-169	RV_5,008.07a tvām agne pradiva āhutaṃ ghṛtaiḥ sumnāyavaḥ suṣamidhā sam īdhire /	tvām agne pradivaḥ āhutam ghṛtaiḥ sumnāyavaḥ su samidhā sam īdhire 
SA_GV01_rv_hn05u-170	RV_5,008.07c sa vāvṛdhāna oṣadhībhir ukṣito 'bhi jrayāṃsi pārthivā vi tiṣṭhase //	sa vāvṛdhānaḥ oṣadhībhiḥ ukṣitaḥ bhi jrayāṃsi pārthivā vi tiṣṭhase 
SA_GV01_rv_hn05u-171	RV_5,009.01a tvām agne haviṣmanto devam martāsa īḷate /	tvām agne haviṣmantaḥ devam martāsaḥ īḍate 
SA_GV01_rv_hn05u-172	RV_5,009.01c manye tvā jātavedasaṃ sa havyā vakṣy ānuṣak //	manye tvā jātavedasam sa havyā vakṣi ānuṣak 
SA_GV01_rv_hn05u-173	RV_5,009.02a agnir hotā dāsvataḥ kṣayasya vṛktabarhiṣaḥ /	agniḥ hotā dāsvataḥ kṣayasya vṛkta barhiṣaḥ 
SA_GV01_rv_hn05u-174	RV_5,009.02c saṃ yajñāsaś caranti yaṃ saṃ vājāsaḥ śravasyavaḥ //	sam yajñāsaḥ caranti yam sam vājāsaḥ śravasyavaḥ 
SA_GV01_rv_hn05u-175	RV_5,009.03a uta sma yaṃ śiśuṃ yathā navaṃ janiṣṭāraṇī /	uta sma yam śiśum yathā navam janiṣṭa araṇī 
SA_GV01_rv_hn05u-176	RV_5,009.03c dhartāram mānuṣīṇāṃ viśām agniṃ svadhvaram //	dhartāram mānuṣīṇām viśām agnim su adhvaram 
SA_GV01_rv_hn05u-177	RV_5,009.04a uta sma durgṛbhīyase putro na hvāryāṇām /	uta sma durgṛbhīyase putraḥ na hvāryāṇām 
SA_GV01_rv_hn05u-178	RV_5,009.04c purū yo dagdhāsi vanāgne paśur na yavase //	purū yaḥ dagdhā asi vanā agne paśuḥ na yavase 
SA_GV01_rv_hn05u-179	RV_5,009.05a adha sma yasyārcayaḥ samyak saṃyanti dhūminaḥ /	adha sma yasya arcayaḥ samyak saṃyanti dhūminaḥ 
SA_GV01_rv_hn05u-180	RV_5,009.05c yad īm aha trito divy upa dhmāteva dhamati śiśīte dhmātarī yathā //	yat īm aha tritaḥ divi upa dhmātā iva dhamati śiśīte dhmātari yathā 
SA_GV01_rv_hn05u-181	RV_5,009.06a tavāham agna ūtibhir mitrasya ca praśastibhiḥ /	tava aham agne ūtibhiḥ mitrasya ca praśastibhiḥ 
SA_GV01_rv_hn05u-182	RV_5,009.06c dveṣoyuto na duritā turyāma martyānām //	dveṣoyutaḥ na duritā turyāma martyānām 
SA_GV01_rv_hn05u-183	RV_5,009.07a taṃ no agne abhī naro rayiṃ sahasva ā bhara /	tam naḥ agne abhi naraḥ rayim sahasvas ā bhara 
SA_GV01_rv_hn05u-184	RV_5,009.07c sa kṣepayat sa poṣayad bhuvad vājasya sātaya utaidhi pṛtsu no vṛdhe //	sa kṣepayat sa poṣayat bhuvat vājasya sātaye uta edhi pṛtsu naḥ vṛdhe 
SA_GV01_rv_hn05u-185	RV_5,010.01a agna ojiṣṭham ā bhara dyumnam asmabhyam adhrigo /	agne ojiṣṭham ā bhara dyumnam asmabhyam adhrigo 
SA_GV01_rv_hn05u-186	RV_5,010.01c pra no rāyā parīṇasā ratsi vājāya panthām //	pra naḥ rāyā parīṇasā ratsi vājāya panthām 
SA_GV01_rv_hn05u-187	RV_5,010.02a tvaṃ no agne adbhuta kratvā dakṣasya maṃhanā /	tvam naḥ agne adbhuta kratvā dakṣasya maṃhanā 
SA_GV01_rv_hn05u-188	RV_5,010.02c tve asuryam āruhat krāṇā mitro na yajñiyaḥ //	tve asuryam āruhat krāṇā mitraḥ na yajñiyaḥ 
SA_GV01_rv_hn05u-189	RV_5,010.03a tvaṃ no agna eṣāṃ gayam puṣṭiṃ ca vardhaya /	tvam naḥ agne eṣām gayam puṣṭim ca vardhaya 
SA_GV01_rv_hn05u-190	RV_5,010.03c ye stomebhiḥ pra sūrayo naro maghāny ānaśuḥ //	ye stomebhiḥ pra sūrayaḥ naraḥ maghāni ānaśuḥ 
SA_GV01_rv_hn05u-191	RV_5,010.04a ye agne candra te giraḥ śumbhanty aśvarādhasaḥ /	ye agne candra te giraḥ śumbhanti aśva rādhasaḥ 
SA_GV01_rv_hn05u-192	RV_5,010.04c śuṣmebhiḥ śuṣmiṇo naro divaś cid yeṣām bṛhat sukīrtir bodhati tmanā //	śuṣmebhiḥ śuṣmiṇaḥ naraḥ divaḥ cit yeṣām bṛhat su kīrtiḥ bodhati tmanā 
SA_GV01_rv_hn05u-193	RV_5,010.05a tava tye agne arcayo bhrājanto yanti dhṛṣṇuyā /	tava tye agne arcayaḥ bhrājantaḥ yanti dhṛṣṇuyā 
SA_GV01_rv_hn05u-194	RV_5,010.05c parijmāno na vidyutaḥ svāno ratho na vājayuḥ //	parijmānaḥ na vidyutaḥ svānaḥ rathaḥ na vājayuḥ 
SA_GV01_rv_hn05u-195	RV_5,010.06a nū no agna ūtaye sabādhasaś ca rātaye /	nu naḥ agne ūtaye sabādhasaḥ ca rātaye 
SA_GV01_rv_hn05u-196	RV_5,010.06c asmākāsaś ca sūrayo viśvā āśās tarīṣaṇi //	asmākāsaḥ ca sūrayaḥ viśvāḥ āśāḥ tarīṣaṇi 
SA_GV01_rv_hn05u-197	RV_5,010.07a tvaṃ no agne aṅgira stuta stavāna ā bhara /	tvam naḥ agne aṅgira stuta stavāna ā bhara 
SA_GV01_rv_hn05u-198	RV_5,010.07c hotar vibhvāsahaṃ rayiṃ stotṛbhya stavase ca na utaidhi pṛtsu no vṛdhe //	hotar vibhvāsaham rayim stotṛbhya stavase ca naḥ uta edhi pṛtsu naḥ vṛdhe 
SA_GV01_rv_hn05u-199	RV_5,011.01a janasya gopā ajaniṣṭa jāgṛvir agniḥ sudakṣaḥ suvitāya navyase /	janasya gopāḥ ajaniṣṭa jāgṛviḥ agniḥ su dakṣaḥ suvitāya navyase 
SA_GV01_rv_hn05u-200	RV_5,011.01c ghṛtapratīko bṛhatā divispṛśā dyumad vi bhāti bharatebhyaḥ śuciḥ //	ghṛta pratīkaḥ bṛhatā divispṛśā dyumat vi bhāti bharatebhyaḥ śuciḥ 
SA_GV01_rv_hn05u-201	RV_5,011.02a yajñasya ketum prathamam purohitam agniṃ naras triṣadhasthe sam īdhire /	yajñasya ketum prathamam purohitam agnim naraḥ triṣadhasthe sam īdhire 
SA_GV01_rv_hn05u-202	RV_5,011.02c indreṇa devaiḥ sarathaṃ sa barhiṣi sīdan ni hotā yajathāya sukratuḥ //	indreṇa devaiḥ sa ratham sa barhiṣi sīdat ni hotā yajathāya su kratuḥ 
SA_GV01_rv_hn05u-203	RV_5,011.03a asammṛṣṭo jāyase mātroḥ śucir mandraḥ kavir ud atiṣṭho vivasvataḥ /	a sammṛṣṭaḥ jāyase mātroḥ śuciḥ mandraḥ kaviḥ ud atiṣṭhaḥ vivasvataḥ 
SA_GV01_rv_hn05u-204	RV_5,011.03c ghṛtena tvāvardhayann agna āhuta dhūmas te ketur abhavad divi śritaḥ //	ghṛtena tvā avardhayan agne āhuta dhūmaḥ te ketuḥ abhavat divi śritaḥ 
SA_GV01_rv_hn05u-205	RV_5,011.04a agnir no yajñam upa vetu sādhuyāgniṃ naro vi bharante gṛhe-gṛhe /	agniḥ naḥ yajñam upa vetu sādhuyā agnim naraḥ vi bharante gṛhe gṛhe 
SA_GV01_rv_hn05u-206	RV_5,011.04c agnir dūto abhavad dhavyavāhano 'gniṃ vṛṇānā vṛṇate kavikratum //	agniḥ dūtaḥ abhavat havya vāhanaḥ gnim vṛṇānāḥ vṛṇate kavi kratum 
SA_GV01_rv_hn05u-207	RV_5,011.05a tubhyedam agne madhumattamaṃ vacas tubhyam manīṣā iyam astu śaṃ hṛde /	tubhya idam agne madhumattamam vacaḥ tubhyam manīṣā iyam astu śam hṛde 
SA_GV01_rv_hn05u-208	RV_5,011.05c tvāṃ giraḥ sindhum ivāvanīr mahīr ā pṛṇanti śavasā vardhayanti ca //	tvām giraḥ sindhum iva avanīḥ mahīḥ ā pṛṇanti śavasā vardhayanti ca 
SA_GV01_rv_hn05u-209	RV_5,011.06a tvām agne aṅgiraso guhā hitam anv avindañ chiśriyāṇaṃ vane-vane /	tvām agne aṅgirasaḥ guhā hitam anu avindam śiśriyāṇam vanevane 
SA_GV01_rv_hn05u-210	RV_5,011.06c sa jāyase mathyamānaḥ saho mahat tvām āhuḥ sahasas putram aṅgiraḥ //	sa jāyase mathyamānaḥ sahaḥ mahat tvām āhuḥ sahasaḥ putram aṅgiraḥ 
SA_GV01_rv_hn05u-211	RV_5,012.01a prāgnaye bṛhate yajñiyāya ṛtasya vṛṣṇe asurāya manma /	pra agnaye bṛhate yajñiyāya ṛtasya vṛṣṇe asurāya manma 
SA_GV01_rv_hn05u-212	RV_5,012.01c ghṛtaṃ na yajña āsye supūtaṃ giram bhare vṛṣabhāya pratīcīm //	ghṛtam na yajñe āsye su pūtam giram bhare vṛṣabhāya pratīcīm 
SA_GV01_rv_hn05u-213	RV_5,012.02a ṛtaṃ cikitva ṛtam ic cikiddhy ṛtasya dhārā anu tṛndhi pūrvīḥ /	ṛtam cikitvaḥ ṛtam id cikiddhi ṛtasya dhārāḥ anu tṛndhi pūrvīḥ 
SA_GV01_rv_hn05u-214	RV_5,012.02c nāhaṃ yātuṃ sahasā na dvayena ṛtaṃ sapāmy aruṣasya vṛṣṇaḥ //	na aham yātum sahasā na dvayena ṛtam sapāmi aruṣasya vṛṣṇaḥ 
SA_GV01_rv_hn05u-215	RV_5,012.03a kayā no agna ṛtayann ṛtena bhuvo navedā ucathasya navyaḥ /	kayā naḥ agne ṛtayan ṛtena bhuvaḥ navedāḥ ucathasya navyaḥ 
SA_GV01_rv_hn05u-216	RV_5,012.03c vedā me deva ṛtupā ṛtūnāṃ nāham patiṃ sanitur asya rāyaḥ //	vedā me devaḥ ṛtu pāḥ ṛtūnām na aham patim sanituḥ asya rāyaḥ 
SA_GV01_rv_hn05u-217	RV_5,012.04a ke te agne ripave bandhanāsaḥ ke pāyavaḥ saniṣanta dyumantaḥ /	ke te agne ripave bandhanāsaḥ ke pāyavaḥ saniṣanta dyumantaḥ 
SA_GV01_rv_hn05u-218	RV_5,012.04c ke dhāsim agne anṛtasya pānti ka āsato vacasaḥ santi gopāḥ //	ke dhāsim agne anṛtasya pānti ke āsataḥ vacasaḥ santi gopāḥ 
SA_GV01_rv_hn05u-219	RV_5,012.05a sakhāyas te viṣuṇā agna ete śivāsaḥ santo aśivā abhūvan /	sakhāyaḥ te viṣuṇāḥ agne ete śivāsaḥ santaḥ aśivāḥ abhūvan 
SA_GV01_rv_hn05u-220	RV_5,012.05c adhūrṣata svayam ete vacobhir ṛjūyate vṛjināni bruvantaḥ //	adhūrṣata svayam ete vacobhiḥ ṛjūyate vṛjināni bruvantaḥ 
SA_GV01_rv_hn05u-221	RV_5,012.06a yas te agne namasā yajñam īṭṭa ṛtaṃ sa pāty aruṣasya vṛṣṇaḥ /	yaḥ te agne namasā yajñam īṭṭe ṛtam sa pāti aruṣasya vṛṣṇaḥ 
SA_GV01_rv_hn05u-222	RV_5,012.06c tasya kṣayaḥ pṛthur ā sādhur etu prasarsrāṇasya nahuṣasya śeṣaḥ //	tasya kṣayaḥ pṛthuḥ ā sādhuḥ etu prasarsrāṇasya nahuṣasya śeṣaḥ 
SA_GV01_rv_hn05u-223	RV_5,013.01a arcantas tvā havāmahe 'rcantaḥ sam idhīmahi /	arcantaḥ tvā havāmahe rcantaḥ sam idhīmahi 
SA_GV01_rv_hn05u-224	RV_5,013.01c agne arcanta ūtaye //	agne arcantaḥ ūtaye 
SA_GV01_rv_hn05u-225	RV_5,013.02a agne stomam manāmahe sidhram adya divispṛśaḥ /	agne stomam manāmahe sidhram adya divispṛśaḥ 
SA_GV01_rv_hn05u-226	RV_5,013.02c devasya draviṇasyavaḥ //	devasya draviṇasyavaḥ 
SA_GV01_rv_hn05u-227	RV_5,013.03a agnir juṣata no giro hotā yo mānuṣeṣv ā /	agniḥ juṣata naḥ giraḥ hotā yaḥ mānuṣeṣu ā 
SA_GV01_rv_hn05u-228	RV_5,013.03c sa yakṣad daivyaṃ janam //	sa yakṣat daivyam janam 
SA_GV01_rv_hn05u-229	RV_5,013.04a tvam agne saprathā asi juṣṭo hotā vareṇyaḥ /	tvam agne saprathāḥ asi juṣṭaḥ hotā vareṇyaḥ 
SA_GV01_rv_hn05u-230	RV_5,013.04c tvayā yajñaṃ vi tanvate //	tvayā yajñam vi tanvate 
SA_GV01_rv_hn05u-231	RV_5,013.05a tvām agne vājasātamaṃ viprā vardhanti suṣṭutam /	tvām agne vāja sātamam viprāḥ vardhanti suṣṭutam 
SA_GV01_rv_hn05u-232	RV_5,013.05c sa no rāsva suvīryam //	sa naḥ rāsva su vīryam 
SA_GV01_rv_hn05u-233	RV_5,013.06a agne nemir arāṃ iva devāṃs tvam paribhūr asi /	agne nemiḥ arām iva devān tvam paribhūḥ asi 
SA_GV01_rv_hn05u-234	RV_5,013.06c ā rādhaś citram ṛñjase //	ā rādhaḥ citram ṛñjase 
SA_GV01_rv_hn05u-235	RV_5,014.01a agniṃ stomena bodhaya samidhāno amartyam /	agnim stomena bodhaya samidhānaḥ amartyam 
SA_GV01_rv_hn05u-236	RV_5,014.01c havyā deveṣu no dadhat //	havyā deveṣu naḥ dadhat 
SA_GV01_rv_hn05u-237	RV_5,014.02a tam adhvareṣv īḷate devam martā amartyam /	tam adhvareṣu īḍate devam martāḥ amartyam 
SA_GV01_rv_hn05u-238	RV_5,014.02c yajiṣṭham mānuṣe jane //	yajiṣṭham mānuṣe jane 
SA_GV01_rv_hn05u-239	RV_5,014.03a taṃ hi śaśvanta īḷate srucā devaṃ ghṛtaścutā /	tam hi śaśvantaḥ īḍate srucā devam ghṛtaścutā 
SA_GV01_rv_hn05u-240	RV_5,014.03c agniṃ havyāya voḷhave //	agnim havyāya voḷhave 
SA_GV01_rv_hn05u-241	RV_5,014.04a agnir jāto arocata ghnan dasyūñ jyotiṣā tamaḥ /	agniḥ jātaḥ arocata ghnan dasyūm jyotiṣā tamaḥ 
SA_GV01_rv_hn05u-242	RV_5,014.04c avindad gā apaḥ svaḥ //	avindat gāḥ apaḥ svar 
SA_GV01_rv_hn05u-243	RV_5,014.05a agnim īḷenyaṃ kaviṃ ghṛtapṛṣṭhaṃ saparyata /	agnim īḍenyam kavim ghṛta pṛṣṭham saparyata 
SA_GV01_rv_hn05u-244	RV_5,014.05c vetu me śṛṇavad dhavam //	vetu me śṛṇavat dhavam 
SA_GV01_rv_hn05u-245	RV_5,014.06a agniṃ ghṛtena vāvṛdhu stomebhir viśvacarṣaṇim /	agnim ghṛtena vāvṛdhuḥ stomebhiḥ viśvacarṣaṇim 
SA_GV01_rv_hn05u-246	RV_5,014.06c svādhībhir vacasyubhiḥ //	su ādhībhiḥ vacasyubhiḥ 
SA_GV01_rv_hn05u-247	RV_5,015.01a pra vedhase kavaye vedyāya giram bhare yaśase pūrvyāya /	pra vedhase kavaye vedyāya giram bhare yaśase pūrvyāya 
SA_GV01_rv_hn05u-248	RV_5,015.01c ghṛtaprasatto asuraḥ suśevo rāyo dhartā dharuṇo vasvo agniḥ //	ghṛta prasattaḥ asuraḥ su śevaḥ rāyaḥ dhartā dharuṇaḥ vasvaḥ agniḥ 
SA_GV01_rv_hn05u-249	RV_5,015.02a ṛtena ṛtaṃ dharuṇaṃ dhārayanta yajñasya śāke parame vyoman /	ṛtena ṛtam dharuṇam dhārayanta yajñasya śāke parame vyoman 
SA_GV01_rv_hn05u-250	RV_5,015.02c divo dharman dharuṇe seduṣo nṝñ jātair ajātāṃ abhi ye nanakṣuḥ //	divaḥ dharman dharuṇe seduṣaḥ nṝn jātaiḥ a jātām abhi ye nanakṣuḥ 
SA_GV01_rv_hn05u-251	RV_5,015.03a aṅhoyuvas tanvas tanvate vi vayo mahad duṣṭaram pūrvyāya /	aṅhoyuvaḥ tanvaḥ tanvate vi vayaḥ mahat duṣṭaram pūrvyāya 
SA_GV01_rv_hn05u-252	RV_5,015.03c sa saṃvato navajātas tuturyāt siṅhaṃ na kruddham abhitaḥ pari ṣṭhuḥ //	sa saṃvataḥ nava jātaḥ tuturyāt siṅham na kruddham abhitas pari sthuḥ 
SA_GV01_rv_hn05u-253	RV_5,015.04a māteva yad bharase paprathāno janaṃ-janaṃ dhāyase cakṣase ca /	mātā iva yat bharase paprathānaḥ janaṃjanam dhāyase cakṣase ca 
SA_GV01_rv_hn05u-254	RV_5,015.04c vayo-vayo jarase yad dadhānaḥ pari tmanā viṣurūpo jigāsi //	vayaḥ vayaḥ jarase yat dadhānaḥ pari tmanā viṣurūpaḥ jigāsi 
SA_GV01_rv_hn05u-255	RV_5,015.05a vājo nu te śavasas pātv antam uruṃ doghaṃ dharuṇaṃ deva rāyaḥ /	vājaḥ nu te śavasaḥ pātu antam urum dogham dharuṇam deva rāyaḥ 
SA_GV01_rv_hn05u-256	RV_5,015.05c padaṃ na tāyur guhā dadhāno maho rāye citayann atrim aspaḥ //	padam na tāyuḥ guhā dadhānaḥ mahaḥ rāye citayan atrim aspaḥ 
SA_GV01_rv_hn05u-257	RV_5,016.01a bṛhad vayo hi bhānave 'rcā devāyāgnaye /	bṛhat vayaḥ hi bhānave rcā devāya agnaye 
SA_GV01_rv_hn05u-258	RV_5,016.01c yam mitraṃ na praśastibhir martāso dadhire puraḥ //	yam mitram na praśastibhiḥ martāsaḥ dadhire puras 
SA_GV01_rv_hn05u-259	RV_5,016.02a sa hi dyubhir janānāṃ hotā dakṣasya bāhvoḥ /	sa hi dyubhiḥ janānām hotā dakṣasya bāhvoḥ 
SA_GV01_rv_hn05u-260	RV_5,016.02c vi havyam agnir ānuṣag bhago na vāram ṛṇvati //	vi havyam agniḥ ānuṣak bhagaḥ na vāram ṛṇvati 
SA_GV01_rv_hn05u-261	RV_5,016.03a asya stome maghonaḥ sakhye vṛddhaśociṣaḥ /	asya stome maghonaḥ sakhye vṛddha śociṣaḥ 
SA_GV01_rv_hn05u-262	RV_5,016.03c viśvā yasmin tuviṣvaṇi sam arye śuṣmam ādadhuḥ //	viśvā yasmin tuviṣvaṇi sam arye śuṣmam ādadhuḥ 
SA_GV01_rv_hn05u-263	RV_5,016.04a adhā hy agna eṣāṃ suvīryasya maṃhanā /	adhā hi agne eṣām su vīryasya maṃhanā 
SA_GV01_rv_hn05u-264	RV_5,016.04c tam id yahvaṃ na rodasī pari śravo babhūvatuḥ //	tam id yahvam na rodasī pari śravaḥ babhūvatuḥ 
SA_GV01_rv_hn05u-265	RV_5,016.05a nū na ehi vāryam agne gṛṇāna ā bhara /	nu naḥ ehi vāryam agne gṛṇānaḥ ā bhara 
SA_GV01_rv_hn05u-266	RV_5,016.05c ye vayaṃ ye ca sūrayaḥ svasti dhāmahe sacotaidhi pṛtsu no vṛdhe //	ye vayam ye ca sūrayaḥ svasti dhāmahe sacā uta edhi pṛtsu naḥ vṛdhe 
SA_GV01_rv_hn05u-267	RV_5,017.01a ā yajñair deva martya itthā tavyāṃsam ūtaye /	ā yajñaiḥ deva martyaḥ itthā tavyāṃsam ūtaye 
SA_GV01_rv_hn05u-268	RV_5,017.01c agniṃ kṛte svadhvare pūrur īḷītāvase //	agnim kṛte su adhvare pūruḥ īḍīta avase 
SA_GV01_rv_hn05u-269	RV_5,017.02a asya hi svayaśastara āsā vidharman manyase /	asya hi sva yaśastaraḥ āsā vidharman manyase 
SA_GV01_rv_hn05u-270	RV_5,017.02c taṃ nākaṃ citraśociṣam mandram paro manīṣayā //	tam nākam citra śociṣam mandram paras manīṣayā 
SA_GV01_rv_hn05u-271	RV_5,017.03a asya vāsā u arciṣā ya āyukta tujā girā /	asya vā āsā u arciṣā yaḥ āyukta tujā girā 
SA_GV01_rv_hn05u-272	RV_5,017.03c divo na yasya retasā bṛhac chocanty arcayaḥ //	divaḥ na yasya retasā bṛhat śocanti arcayaḥ 
SA_GV01_rv_hn05u-273	RV_5,017.04a asya kratvā vicetaso dasmasya vasu ratha ā /	asya kratvā vicetasaḥ dasmasya vasu rathe ā 
SA_GV01_rv_hn05u-274	RV_5,017.04c adhā viśvāsu havyo 'gnir vikṣu pra śasyate //	adhā viśvāsu havyaḥ gniḥ vikṣu pra śasyate 
SA_GV01_rv_hn05u-275	RV_5,017.05a nū na id dhi vāryam āsā sacanta sūrayaḥ /	nu naḥ id hi vāryam āsā sacanta sūrayaḥ 
SA_GV01_rv_hn05u-276	RV_5,017.05c ūrjo napād abhiṣṭaye pāhi śagdhi svastaya utaidhi pṛtsu no vṛdhe //	ūrjaḥ napāt abhiṣṭaye pāhi śagdhi svastaye uta edhi pṛtsu naḥ vṛdhe 
SA_GV01_rv_hn05u-277	RV_5,018.01a prātar agniḥ purupriyo viśa stavetātithiḥ /	prātar agniḥ puru priyaḥ viśaḥ staveta atithiḥ 
SA_GV01_rv_hn05u-278	RV_5,018.01c viśvāni yo amartyo havyā marteṣu raṇyati //	viśvāni yaḥ amartyaḥ havyā marteṣu raṇyati 
SA_GV01_rv_hn05u-279	RV_5,018.02a dvitāya mṛktavāhase svasya dakṣasya maṃhanā /	dvitāya mṛktavāhase svasya dakṣasya maṃhanā 
SA_GV01_rv_hn05u-280	RV_5,018.02c induṃ sa dhatta ānuṣak stotā cit te amartya //	indum sa dhatte ānuṣak stotā cit te amartya 
SA_GV01_rv_hn05u-281	RV_5,018.03a taṃ vo dīrghāyuśociṣaṃ girā huve maghonām /	tam vaḥ dīrgha āyu śociṣam girā huve maghonām 
SA_GV01_rv_hn05u-282	RV_5,018.03c ariṣṭo yeṣāṃ ratho vy aśvadāvann īyate //	ariṣṭaḥ yeṣām rathaḥ vi aśva dāvan īyate 
SA_GV01_rv_hn05u-283	RV_5,018.04a citrā vā yeṣu dīdhitir āsann ukthā pānti ye /	citrā vā yeṣu dīdhitiḥ āsan ukthā pānti ye 
SA_GV01_rv_hn05u-284	RV_5,018.04b stīrṇam barhiḥ svarṇare śravāṃsi dadhire pari //	stīrṇam barhiḥ svarṇare śravāṃsi dadhire pari 
SA_GV01_rv_hn05u-285	RV_5,018.05a ye me pañcāśataṃ dadur aśvānāṃ sadhastuti /	ye me pañcāśatam daduḥ aśvānām sadhastuti 
SA_GV01_rv_hn05u-286	RV_5,018.05b dyumad agne mahi śravo bṛhat kṛdhi maghonāṃ nṛvad amṛta nṛṇām //	dyumat agne mahi śravaḥ bṛhat kṛdhi maghonām nṛvat amṛta nṛṇām 
SA_GV01_rv_hn05u-287	RV_5,019.01a abhy avasthāḥ pra jāyante pra vavrer vavriś ciketa /	abhi avasthāḥ pra jāyante pra vavreḥ vavriḥ ciketa 
SA_GV01_rv_hn05u-288	RV_5,019.01c upasthe mātur vi caṣṭe //	upasthe mātuḥ vi caṣṭe 
SA_GV01_rv_hn05u-289	RV_5,019.02a juhure vi citayanto 'nimiṣaṃ nṛmṇam pānti /	juhure vi citayantaḥ nimiṣam nṛmṇam pānti 
SA_GV01_rv_hn05u-290	RV_5,019.02c ā dṛḷhām puraṃ viviśuḥ //	ā dṛḷhām puram viviśuḥ 
SA_GV01_rv_hn05u-291	RV_5,019.03a ā śvaitreyasya jantavo dyumad vardhanta kṛṣṭayaḥ /	ā śvaitreyasya jantavaḥ dyumat vardhanta kṛṣṭayaḥ 
SA_GV01_rv_hn05u-292	RV_5,019.03b niṣkagrīvo bṛhaduktha enā madhvā na vājayuḥ //	niṣka grīvaḥ bṛhat ukthaḥ enā madhvā na vājayuḥ 
SA_GV01_rv_hn05u-293	RV_5,019.04a priyaṃ dugdhaṃ na kāmyam ajāmi jāmyoḥ sacā /	priyam dugdham na kāmyam ajāmi jāmyoḥ sacā 
SA_GV01_rv_hn05u-294	RV_5,019.04c gharmo na vājajaṭharo 'dabdhaḥ śaśvato dabhaḥ //	gharmaḥ na vāja jaṭharaḥ dabdhaḥ śaśvataḥ dabhaḥ 
SA_GV01_rv_hn05u-295	RV_5,019.05a krīḷan no raśma ā bhuvaḥ sam bhasmanā vāyunā vevidānaḥ /	krīḍan naḥ raśmaḥ ā bhuvaḥ sam bhasmanā vāyunā vevidānaḥ 
SA_GV01_rv_hn05u-296	RV_5,019.05b tā asya san dhṛṣajo na tigmāḥ susaṃśitā vakṣyo vakṣaṇesthāḥ //	tāḥ asya san dhṛṣajaḥ na tigmāḥ su saṃśitāḥ vakṣyaḥ vakṣaṇesthāḥ 
SA_GV01_rv_hn05u-297	RV_5,020.01a yam agne vājasātama tvaṃ cin manyase rayim /	yam agne vāja sātama tvam cit manyase rayim 
SA_GV01_rv_hn05u-298	RV_5,020.01c taṃ no gīrbhiḥ śravāyyaṃ devatrā panayā yujam //	tam naḥ gīrbhiḥ śravāyyam devatrā panaya yujam 
SA_GV01_rv_hn05u-299	RV_5,020.02a ye agne nerayanti te vṛddhā ugrasya śavasaḥ /	ye agne na īrayanti te vṛddhāḥ ugrasya śavasaḥ 
SA_GV01_rv_hn05u-300	RV_5,020.02b apa dveṣo apa hvaro 'nyavratasya saścire //	apa dveṣaḥ apa hvaraḥ nyavratasya saścire 
SA_GV01_rv_hn05u-301	RV_5,020.03a hotāraṃ tvā vṛṇīmahe 'gne dakṣasya sādhanam /	hotāram tvā vṛṇīmahe gne dakṣasya sādhanam 
SA_GV01_rv_hn05u-302	RV_5,020.03b yajñeṣu pūrvyaṃ girā prayasvanto havāmahe //	yajñeṣu pūrvyam girā prayasvantaḥ havāmahe 
SA_GV01_rv_hn05u-303	RV_5,020.04a itthā yathā ta ūtaye sahasāvan dive-dive /	itthā yathā te ūtaye sahasāvan dive dive 
SA_GV01_rv_hn05u-304	RV_5,020.04b rāya ṛtāya sukrato gobhiḥ ṣyāma sadhamādo vīraiḥ syāma sadhamādaḥ //	rāye ṛtāya su krato gobhiḥ syāma sadhamādaḥ vīraiḥ syāma sadhamādaḥ 
SA_GV01_rv_hn05u-305	RV_5,021.01a manuṣvat tvā ni dhīmahi manuṣvat sam idhīmahi /	manuṣvat tvā ni dhīmahi manuṣvat sam idhīmahi 
SA_GV01_rv_hn05u-306	RV_5,021.01c agne manuṣvad aṅgiro devān devayate yaja //	agne manuṣvat aṅgiraḥ devān devayate yaja 
SA_GV01_rv_hn05u-307	RV_5,021.02a tvaṃ hi mānuṣe jane 'gne suprīta idhyase /	tvam hi mānuṣe jane gne su prītaḥ idhyase 
SA_GV01_rv_hn05u-308	RV_5,021.02c srucas tvā yanty ānuṣak sujāta sarpirāsute //	srucaḥ tvā yanti ānuṣak su jāta sarpiḥ āsute 
SA_GV01_rv_hn05u-309	RV_5,021.03a tvāṃ viśve sajoṣaso devāso dūtam akrata /	tvām viśve sajoṣasaḥ devāsaḥ dūtam akrata 
SA_GV01_rv_hn05u-310	RV_5,021.03b saparyantas tvā kave yajñeṣu devam īḷate //	saparyantaḥ tvā kave yajñeṣu devam īḍate 
SA_GV01_rv_hn05u-311	RV_5,021.04a devaṃ vo devayajyayāgnim īḷīta martyaḥ /	devam vaḥ deva yajyayā agnim īḍīta martyaḥ 
SA_GV01_rv_hn05u-312	RV_5,021.04b samiddhaḥ śukra dīdihy ṛtasya yonim āsadaḥ sasasya yonim āsadaḥ //	samiddhaḥ śukra dīdihi ṛtasya yonim āsadaḥ sasasya yonim āsadaḥ 
SA_GV01_rv_hn05u-313	RV_5,022.01a pra viśvasāmann atrivad arcā pāvakaśociṣe /	pra viśvasāman atri vat arca pāvaka śociṣe 
SA_GV01_rv_hn05u-314	RV_5,022.01c yo adhvareṣv īḍyo hotā mandratamo viśi //	yaḥ adhvareṣu īḍyaḥ hotā mandratamaḥ viśi 
SA_GV01_rv_hn05u-315	RV_5,022.02a ny agniṃ jātavedasaṃ dadhātā devam ṛtvijam /	ni agnim jātavedasam dadhāta devam ṛtvijam 
SA_GV01_rv_hn05u-316	RV_5,022.02c pra yajña etv ānuṣag adyā devavyacastamaḥ //	pra yajñaḥ etu ānuṣak adyā deva vyacastamaḥ 
SA_GV01_rv_hn05u-317	RV_5,022.03a cikitvinmanasaṃ tvā devam martāsa ūtaye /	cikitvinmanasam tvā devam martāsaḥ ūtaye 
SA_GV01_rv_hn05u-318	RV_5,022.03c vareṇyasya te 'vasa iyānāso amanmahi //	vareṇyasya te vaso iyānāsaḥ amanmahi 
SA_GV01_rv_hn05u-319	RV_5,022.04a agne cikiddhy asya na idaṃ vacaḥ sahasya /	agne cikiddhi asya naḥ idam vacaḥ sahasya 
SA_GV01_rv_hn05u-320	RV_5,022.04c taṃ tvā suśipra dampate stomair vardhanty atrayo gīrbhiḥ śumbhanty atrayaḥ //	tam tvā su śipra dampate stomaiḥ vardhanti atrayaḥ gīrbhiḥ śumbhanti atrayaḥ 
SA_GV01_rv_hn05u-321	RV_5,023.01a agne sahantam ā bhara dyumnasya prāsahā rayim /	agne sahantam ā bhara dyumnasya prāsahā rayim 
SA_GV01_rv_hn05u-322	RV_5,023.01c viśvā yaś carṣaṇīr abhy āsā vājeṣu sāsahat //	viśvāḥ yaḥ carṣaṇīḥ abhī āsā vājeṣu sāsahat 
SA_GV01_rv_hn05u-323	RV_5,023.02a tam agne pṛtanāṣahaṃ rayiṃ sahasva ā bhara /	tam agne pṛtanāṣaham rayim sahasva ā bhara 
SA_GV01_rv_hn05u-324	RV_5,023.02b tvaṃ hi satyo adbhuto dātā vājasya gomataḥ //	tvam hi satyaḥ adbhutaḥ dātā vājasya gomataḥ 
SA_GV01_rv_hn05u-325	RV_5,023.03a viśve hi tvā sajoṣaso janāso vṛktabarhiṣaḥ /	viśve hi tvā sajoṣasaḥ janāsaḥ vṛkta barhiṣaḥ 
SA_GV01_rv_hn05u-326	RV_5,023.03c hotāraṃ sadmasu priyaṃ vyanti vāryā puru //	hotāram sadmasu priyam vyanti vāryā puru 
SA_GV01_rv_hn05u-327	RV_5,023.04a sa hi ṣmā viśvacarṣaṇir abhimāti saho dadhe /	sa hi sma viśvacarṣaṇiḥ abhimāti sahaḥ dadhe 
SA_GV01_rv_hn05u-328	RV_5,023.04b agna eṣu kṣayeṣv ā revan naḥ śukra dīdihi dyumat pāvaka dīdihi //	agne eṣu kṣayeṣu ā revat naḥ śukra dīdihi dyumat pāvaka dīdihi 
SA_GV01_rv_hn05u-329	RV_5,024.01a agne tvaṃ no antama uta trātā śivo bhavā varūthyaḥ //	agne tvam naḥ antamaḥ uta trātā śivaḥ bhava varūthyaḥ 
SA_GV01_rv_hn05u-330	RV_5,024.02a vasur agnir vasuśravā acchā nakṣi dyumattamaṃ rayiṃ dāḥ //	vasuḥ agniḥ vasu śravāḥ acchā nakṣi dyumattamam rayim dāḥ 
SA_GV01_rv_hn05u-331	RV_5,024.03a sa no bodhi śrudhī havam uruṣyā ṇo aghāyataḥ samasmāt //	sa naḥ bodhi śrudhi havam uruṣyā naḥ aghāyataḥ samasmāt 
SA_GV01_rv_hn05u-332	RV_5,024.04a taṃ tvā śociṣṭha dīdivaḥ sumnāya nūnam īmahe sakhibhyaḥ //	tam tvā śociṣṭha dīdivas sumnāya nūnam īmahe sakhibhyaḥ 
SA_GV01_rv_hn05u-333	RV_5,025.01a acchā vo agnim avase devaṃ gāsi sa no vasuḥ /	acchā vaḥ agnim avase devam gāsi sa naḥ vasuḥ 
SA_GV01_rv_hn05u-334	RV_5,025.01c rāsat putra ṛṣūṇām ṛtāvā parṣati dviṣaḥ //	rāsat putraḥ ṛṣūṇām ṛtāvā parṣati dviṣaḥ 
SA_GV01_rv_hn05u-335	RV_5,025.02a sa hi satyo yam pūrve cid devāsaś cid yam īdhire /	sa hi satyaḥ yam pūrve cit devāsaḥ cit yam īdhire 
SA_GV01_rv_hn05u-336	RV_5,025.02c hotāram mandrajihvam it sudītibhir vibhāvasum //	hotāram mandra jihvam id su dītibhiḥ vibhāvasum 
SA_GV01_rv_hn05u-337	RV_5,025.03a sa no dhītī variṣṭhayā śreṣṭhayā ca sumatyā /	sa naḥ dhītī variṣṭhayā śreṣṭhayā ca sumatyā 
SA_GV01_rv_hn05u-338	RV_5,025.03c agne rāyo didīhi naḥ suvṛktibhir vareṇya //	agne rāyaḥ didīhi naḥ suvṛktibhiḥ vareṇya 
SA_GV01_rv_hn05u-339	RV_5,025.04a agnir deveṣu rājaty agnir marteṣv āviśan /	agniḥ deveṣu rājati agniḥ marteṣu āviśan 
SA_GV01_rv_hn05u-340	RV_5,025.04c agnir no havyavāhano 'gniṃ dhībhiḥ saparyata //	agniḥ naḥ havya vāhanaḥ gnim dhībhiḥ saparyata 
SA_GV01_rv_hn05u-341	RV_5,025.05a agnis tuviśravastamaṃ tuvibrahmāṇam uttamam /	agniḥ tuvi śravastamam tuvi brahmāṇam uttamam 
SA_GV01_rv_hn05u-342	RV_5,025.05c atūrtaṃ śrāvayatpatim putraṃ dadāti dāśuṣe //	a tūrtam śrāvayat patim putram dadāti dāśuṣe 
SA_GV01_rv_hn05u-343	RV_5,025.06a agnir dadāti satpatiṃ sāsāha yo yudhā nṛbhiḥ /	agniḥ dadāti sat patim sāsāha yaḥ yudhā nṛbhiḥ 
SA_GV01_rv_hn05u-344	RV_5,025.06c agnir atyaṃ raghuṣyadaṃ jetāram aparājitam //	agniḥ atyam raghuṣyadam jetāram aparājitam 
SA_GV01_rv_hn05u-345	RV_5,025.07a yad vāhiṣṭhaṃ tad agnaye bṛhad arca vibhāvaso /	yat vāhiṣṭham tat agnaye bṛhat arca vibhāvaso 
SA_GV01_rv_hn05u-346	RV_5,025.07c mahiṣīva tvad rayis tvad vājā ud īrate //	mahiṣī iva tvat rayiḥ tvat vājāḥ ud īrate 
SA_GV01_rv_hn05u-347	RV_5,025.08a tava dyumanto arcayo grāvevocyate bṛhat /	tava dyumantaḥ arcayaḥ grāvā iva ucyate bṛhat 
SA_GV01_rv_hn05u-348	RV_5,025.08c uto te tanyatur yathā svāno arta tmanā divaḥ //	uta u te tanyatuḥ yathā svānaḥ arta tmanā divaḥ 
SA_GV01_rv_hn05u-349	RV_5,025.09a evāṃ agniṃ vasūyavaḥ sahasānaṃ vavandima /	eva ān agnim vasūyavaḥ sahasānam vavandima 
SA_GV01_rv_hn05u-350	RV_5,025.09c sa no viśvā ati dviṣaḥ parṣan nāveva sukratuḥ //	sa naḥ viśvāḥ ati dviṣaḥ parṣat nāvā iva su kratuḥ 
SA_GV01_rv_hn05u-351	RV_5,026.01a agne pāvaka rociṣā mandrayā deva jihvayā /	agne pāvaka rociṣā mandrayā deva jihvayā 
SA_GV01_rv_hn05u-352	RV_5,026.01c ā devān vakṣi yakṣi ca //	ā devān vakṣi yakṣi ca 
SA_GV01_rv_hn05u-353	RV_5,026.02a taṃ tvā ghṛtasnav īmahe citrabhāno svardṛśam /	tam tvā ghṛtasno īmahe citrabhāno svar dṛśam 
SA_GV01_rv_hn05u-354	RV_5,026.02c devāṃ ā vītaye vaha //	devān ā vītaye vaha 
SA_GV01_rv_hn05u-355	RV_5,026.03a vītihotraṃ tvā kave dyumantaṃ sam idhīmahi /	vītihotram tvā kave dyumantam sam idhīmahi 
SA_GV01_rv_hn05u-356	RV_5,026.03c agne bṛhantam adhvare //	agne bṛhantam adhvare 
SA_GV01_rv_hn05u-357	RV_5,026.04a agne viśvebhir ā gahi devebhir havyadātaye /	agne viśvebhiḥ ā gahi devebhiḥ havya dātaye 
SA_GV01_rv_hn05u-358	RV_5,026.04b hotāraṃ tvā vṛṇīmahe //	hotāram tvā vṛṇīmahe 
SA_GV01_rv_hn05u-359	RV_5,026.05a yajamānāya sunvata āgne suvīryaṃ vaha /	yajamānāya sunvate ā agne su vīryam vaha 
SA_GV01_rv_hn05u-360	RV_5,026.05c devair ā satsi barhiṣi //	devaiḥ ā satsi barhiṣi 
SA_GV01_rv_hn05u-361	RV_5,026.06a samidhānaḥ sahasrajid agne dharmāṇi puṣyasi /	samidhānaḥ sahasra jit agne dharmāṇi puṣyasi 
SA_GV01_rv_hn05u-362	RV_5,026.06c devānāṃ dūta ukthyaḥ //	devānām dūtaḥ ukthyaḥ 
SA_GV01_rv_hn05u-363	RV_5,026.07a ny agniṃ jātavedasaṃ hotravāhaṃ yaviṣṭhyam /	ni agnim jātavedasam hotra vāham yaviṣṭhyam 
SA_GV01_rv_hn05u-364	RV_5,026.07c dadhātā devam ṛtvijam //	dadhāta devam ṛtvijam 
SA_GV01_rv_hn05u-365	RV_5,026.08a pra yajña etv ānuṣag adyā devavyacastamaḥ /	pra yajñaḥ etu ānuṣak adyā deva vyacastamaḥ 
SA_GV01_rv_hn05u-366	RV_5,026.08c stṛṇīta barhir āsade //	stṛṇīta barhiḥ āsade 
SA_GV01_rv_hn05u-367	RV_5,026.09a edam maruto aśvinā mitraḥ sīdantu varuṇaḥ /	ā idam marutaḥ aśvinā mitraḥ sīdantu varuṇaḥ 
SA_GV01_rv_hn05u-368	RV_5,026.09c devāsaḥ sarvayā viśā //	devāsaḥ sarvayā viśā 
SA_GV01_rv_hn05u-369	RV_5,027.01a anasvantā satpatir māmahe me gāvā cetiṣṭho asuro maghonaḥ /	anasvantā satpatiḥ māmahe me gāvā cetiṣṭhaḥ asuraḥ maghonaḥ 
SA_GV01_rv_hn05u-370	RV_5,027.01c traivṛṣṇo agne daśabhiḥ sahasrair vaiśvānara tryaruṇaś ciketa //	traivṛṣṇaḥ agne daśabhiḥ sahasraiḥ vaiśvānara tri aruṇaḥ ciketa 
SA_GV01_rv_hn05u-371	RV_5,027.02a yo me śatā ca viṃśatiṃ ca gonāṃ harī ca yuktā sudhurā dadāti /	yaḥ me śatā ca viṃśatim ca gonām harī ca yuktā su dhurā dadāti 
SA_GV01_rv_hn05u-372	RV_5,027.02c vaiśvānara suṣṭuto vāvṛdhāno 'gne yaccha tryaruṇāya śarma //	vaiśvānara suṣṭutaḥ vāvṛdhānaḥ gne yaccha tryaruṇāya śarma 
SA_GV01_rv_hn05u-373	RV_5,027.03a evā te agne sumatiṃ cakāno naviṣṭhāya navamaṃ trasadasyuḥ /	eva te agne sumatim cakānaḥ naviṣṭhāya navamam trasadasyuḥ 
SA_GV01_rv_hn05u-374	RV_5,027.03c yo me giras tuvijātasya pūrvīr yuktenābhi tryaruṇo gṛṇāti //	yaḥ me giraḥ tuvi jātasya pūrvīḥ yuktena abhi tri aruṇaḥ gṛṇāti 
SA_GV01_rv_hn05u-375	RV_5,027.04a yo ma iti pravocaty aśvamedhāya sūraye /	yaḥ me iti pravocati aśvamedhāya sūraye 
SA_GV01_rv_hn05u-376	RV_5,027.04b dadad ṛcā saniṃ yate dadan medhām ṛtāyate //	dadat ṛcā sanim yate dadat medhām ṛtāyate 
SA_GV01_rv_hn05u-377	RV_5,027.05a yasya mā paruṣāḥ śatam uddharṣayanty ukṣaṇaḥ /	yasya mā paruṣāḥ śatam ud harṣayanti ukṣaṇaḥ 
SA_GV01_rv_hn05u-378	RV_5,027.05c aśvamedhasya dānāḥ somā iva tryāśiraḥ //	aśvamedhasya dānāḥ somāḥ iva tri āśiraḥ 
SA_GV01_rv_hn05u-379	RV_5,027.06a indrāgnī śatadāvny aśvamedhe suvīryam /	indra agnī śatadāvni aśvamedhe su vīryam 
SA_GV01_rv_hn05u-380	RV_5,027.06c kṣatraṃ dhārayatam bṛhad divi sūryam ivājaram //	kṣatram dhārayatam bṛhat divi sūryam iva ajaram 
SA_GV01_rv_hn05u-381	RV_5,028.01a samiddho agnir divi śocir aśret pratyaṅṅ uṣasam urviyā vi bhāti /	samiddhaḥ agniḥ divi śociḥ aśret pratyaṅ uṣasam urviyā vi bhāti 
SA_GV01_rv_hn05u-382	RV_5,028.01c eti prācī viśvavārā namobhir devāṃ īḷānā haviṣā ghṛtācī //	eti prācī viśva vārā namobhiḥ devān īḍānā haviṣā ghṛtācī 
SA_GV01_rv_hn05u-383	RV_5,028.02a samidhyamāno amṛtasya rājasi haviṣ kṛṇvantaṃ sacase svastaye /	samidhyamānaḥ amṛtasya rājasi haviṣ kṛṇvantam sacase svastaye 
SA_GV01_rv_hn05u-384	RV_5,028.02c viśvaṃ sa dhatte draviṇaṃ yam invasy ātithyam agne ni ca dhatta it puraḥ //	viśvam sa dhatte draviṇam yam invasi ātithyam agne ni ca dhatte id puras 
SA_GV01_rv_hn05u-385	RV_5,028.03a agne śardha mahate saubhagāya tava dyumnāny uttamāni santu /	agne śardha mahate saubhagāya tava dyumnāni uttamāni santu 
SA_GV01_rv_hn05u-386	RV_5,028.03c saṃ jāspatyaṃ suyamam ā kṛṇuṣva śatrūyatām abhi tiṣṭhā mahāṃsi //	sam jāspatyam suyamam ā kṛṇuṣva śatrūyatām abhi tiṣṭha mahāṃsi 
SA_GV01_rv_hn05u-387	RV_5,028.04a samiddhasya pramahaso 'gne vande tava śriyam /	samiddhasya pramahasaḥ gne vande tava śriyam 
SA_GV01_rv_hn05u-388	RV_5,028.04c vṛṣabho dyumnavāṃ asi sam adhvareṣv idhyase //	vṛṣabhaḥ dyumnavān asi sam adhvareṣu idhyase 
SA_GV01_rv_hn05u-389	RV_5,028.05a samiddho agna āhuta devān yakṣi svadhvara /	samiddhaḥ agne āhuta devān yakṣi su adhvara 
SA_GV01_rv_hn05u-390	RV_5,028.05c tvaṃ hi havyavāḷ asi //	tvam hi havyavāṭ asi 
SA_GV01_rv_hn05u-391	RV_5,028.06a ā juhotā duvasyatāgnim prayaty adhvare /	ā juhota ā duvasyata agnim prayati adhvare 
SA_GV01_rv_hn05u-392	RV_5,028.06c vṛṇīdhvaṃ havyavāhanam //	vṛṇīdhvam havyavāhanam 
SA_GV01_rv_hn05u-393	RV_5,029.01a try aryamā manuṣo devatātā trī rocanā divyā dhārayanta /	trī aryamā manuṣaḥ devatātā trī rocanā divyā dhārayanta 
SA_GV01_rv_hn05u-394	RV_5,029.01c arcanti tvā marutaḥ pūtadakṣās tvam eṣām ṛṣir indrāsi dhīraḥ //	arcanti tvā marutaḥ pūta dakṣāḥ tvam eṣām ṛṣiḥ indra asi dhīraḥ 
SA_GV01_rv_hn05u-395	RV_5,029.02a anu yad īm maruto mandasānam ārcann indram papivāṃsaṃ sutasya /	anu yat īm marutaḥ mandasānam ārcan indram papivāṃsam sutasya 
SA_GV01_rv_hn05u-396	RV_5,029.02c ādatta vajram abhi yad ahiṃ hann apo yahvīr asṛjat sartavā u //	ādatta vajram abhi yat ahim han apaḥ yahvīḥ asṛjat sartavai u 
SA_GV01_rv_hn05u-397	RV_5,029.03a uta brahmāṇo maruto me asyendraḥ somasya suṣutasya peyāḥ /	uta brahmāṇaḥ marutaḥ me asya indraḥ somasya suṣutasya peyāḥ 
SA_GV01_rv_hn05u-398	RV_5,029.03c tad dhi havyam manuṣe gā avindad ahann ahim papivāṃ indro asya //	tat hi havyam manuṣe gāḥ avindat ahan ahim papivān indraḥ asya 
SA_GV01_rv_hn05u-399	RV_5,029.04a ād rodasī vitaraṃ vi ṣkabhāyat saṃvivyānaś cid bhiyase mṛgaṃ kaḥ /	āt rodasī vitaram vi skabhāyat saṃvivyānaḥ cit bhiyase mṛgam kaḥ 
SA_GV01_rv_hn05u-400	RV_5,029.04c jigartim indro apajargurāṇaḥ prati śvasantam ava dānavaṃ han //	jigartim indraḥ apajargurāṇaḥ prati śvasantam ava dānavam han 
SA_GV01_rv_hn05u-401	RV_5,029.05a adha kratvā maghavan tubhyaṃ devā anu viśve adaduḥ somapeyam /	adha kratvā maghavan tubhyam devāḥ anu viśve adaduḥ soma peyam 
SA_GV01_rv_hn05u-402	RV_5,029.05c yat sūryasya haritaḥ patantīḥ puraḥ satīr uparā etaśe kaḥ //	yat sūryasya haritaḥ patantīḥ puras satīḥ uparāḥ etaśe kaḥ 
SA_GV01_rv_hn05u-403	RV_5,029.06a nava yad asya navatiṃ ca bhogān sākaṃ vajreṇa maghavā vivṛścat /	nava yat asya navatim ca bhogān sākam vajreṇa maghavā vivṛścat 
SA_GV01_rv_hn05u-404	RV_5,029.06c arcantīndram marutaḥ sadhasthe traiṣṭubhena vacasā bādhata dyām //	arcanti indram marutaḥ sadhasthe traiṣṭubhena vacasā bādhata dyām 
SA_GV01_rv_hn05u-405	RV_5,029.07a sakhā sakhye apacat tūyam agnir asya kratvā mahiṣā trī śatāni /	sakhā sakhye apacat tūyam agniḥ asya kratvā mahiṣā trī śatāni 
SA_GV01_rv_hn05u-406	RV_5,029.07c trī sākam indro manuṣaḥ sarāṃsi sutam pibad vṛtrahatyāya somam //	trī sākam indraḥ manuṣaḥ sarāṃsi sutam pibat vṛtra hatyāya somam 
SA_GV01_rv_hn05u-407	RV_5,029.08a trī yac chatā mahiṣāṇām agho mās trī sarāṃsi maghavā somyāpāḥ /	trī yat śatā mahiṣāṇām aghaḥ māḥ trī sarāṃsi maghavā somyā apāḥ 
SA_GV01_rv_hn05u-408	RV_5,029.08c kāraṃ na viśve ahvanta devā bharam indrāya yad ahiṃ jaghāna //	kāram na viśve ahvanta devāḥ bharam indrāya yat ahim jaghāna 
SA_GV01_rv_hn05u-409	RV_5,029.09a uśanā yat sahasyair ayātaṃ gṛham indra jūjuvānebhir aśvaiḥ /	uśanā yat sahasyaiḥ ayātam gṛham indra jūjuvānebhiḥ aśvaiḥ 
SA_GV01_rv_hn05u-410	RV_5,029.09c vanvāno atra sarathaṃ yayātha kutsena devair avanor ha śuṣṇam //	vanvānaḥ atra sa ratham yayātha kutsena devaiḥ avanoḥ ha śuṣṇam 
SA_GV01_rv_hn05u-411	RV_5,029.10a prānyac cakram avṛhaḥ sūryasya kutsāyānyad varivo yātave 'kaḥ /	pra anyat cakram avṛhaḥ sūryasya kutsāya anyat varivaḥ yātave kaḥ 
SA_GV01_rv_hn05u-412	RV_5,029.10c anāso dasyūṃr amṛṇo vadhena ni duryoṇa āvṛṇaṅ mṛdhravācaḥ //	an āsaḥ dasyūṃr amṛṇaḥ vadhena ni duryoṇe āvṛṇak mṛdhra vācaḥ 
SA_GV01_rv_hn05u-413	RV_5,029.11a stomāsas tvā gaurivīter avardhann arandhayo vaidathināya piprum /	stomāsaḥ tvā gaurivīteḥ avardhan arandhayaḥ vaidathināya piprum 
SA_GV01_rv_hn05u-414	RV_5,029.11c ā tvām ṛjiśvā sakhyāya cakre pacan paktīr apibaḥ somam asya //	ā tvām ṛjiśvā sakhyāya cakre pacan paktīḥ apibaḥ somam asya 
SA_GV01_rv_hn05u-415	RV_5,029.12a navagvāsaḥ sutasomāsa indraṃ daśagvāso abhy arcanty arkaiḥ /	navagvāsaḥ suta somāsaḥ indram daśagvāsaḥ abhī arcanti arkaiḥ 
SA_GV01_rv_hn05u-416	RV_5,029.12c gavyaṃ cid ūrvam apidhānavantaṃ taṃ cin naraḥ śaśamānā apa vran //	gavyam cit ūrvam apidhānavantam tam cit naraḥ śaśamānāḥ apa vran 
SA_GV01_rv_hn05u-417	RV_5,029.13a katho nu te pari carāṇi vidvān vīryā maghavan yā cakartha /	kathā u nu te pari carāṇi vidvān vīryā maghavan yā cakartha 
SA_GV01_rv_hn05u-418	RV_5,029.13c yā co nu navyā kṛṇavaḥ śaviṣṭha pred u tā te vidatheṣu bravāma //	yā ca u nu navyā kṛṇavaḥ śaviṣṭha pra id u tā te vidatheṣu bravāma 
SA_GV01_rv_hn05u-419	RV_5,029.14a etā viśvā cakṛvāṃ indra bhūry aparīto januṣā vīryeṇa /	etā viśvā cakṛvān indra bhūri aparītaḥ januṣā vīryeṇa 
SA_GV01_rv_hn05u-420	RV_5,029.14c yā cin nu vajrin kṛṇavo dadhṛṣvān na te vartā taviṣyā asti tasyāḥ //	yā cit nu vajrin kṛṇavaḥ dadhṛṣvān na te vartā taviṣyāḥ asti tasyāḥ 
SA_GV01_rv_hn05u-421	RV_5,029.15a indra brahma kriyamāṇā juṣasva yā te śaviṣṭha navyā akarma /	indra brahma kriyamāṇā juṣasva yā te śaviṣṭha navyā akarma 
SA_GV01_rv_hn05u-422	RV_5,029.15c vastreva bhadrā sukṛtā vasūyū rathaṃ na dhīraḥ svapā atakṣam //	vastrā iva bhadrā su kṛtā vasūyuḥ ratham na dhīraḥ su apāḥ atakṣam 
SA_GV01_rv_hn05u-423	RV_5,030.01a kva sya vīraḥ ko apaśyad indraṃ sukharatham īyamānaṃ haribhyām /	kva sya vīraḥ kaḥ apaśyat indram sukha ratham īyamānam haribhyām 
SA_GV01_rv_hn05u-424	RV_5,030.01c yo rāyā vajrī sutasomam icchan tad oko gantā puruhūta ūtī //	yaḥ rāyā vajrī suta somam icchan tat okaḥ gantā puruhūtaḥ ūtī 
SA_GV01_rv_hn05u-425	RV_5,030.02a avācacakṣam padam asya sasvar ugraṃ nidhātur anv āyam icchan /	avācacakṣam padam asya sasvar ugram nidhātuḥ anu āyam icchan 
SA_GV01_rv_hn05u-426	RV_5,030.02c apṛccham anyāṃ uta te ma āhur indraṃ naro bubudhānā aśema //	apṛccham anyām uta te me āhuḥ indram naraḥ bubudhānāḥ aśema 
SA_GV01_rv_hn05u-427	RV_5,030.03a pra nu vayaṃ sute yā te kṛtānīndra bravāma yāni no jujoṣaḥ /	pra nu vayam sute yā te kṛtāni indra bravāma yāni naḥ jujoṣaḥ 
SA_GV01_rv_hn05u-428	RV_5,030.03b vedad avidvāñ chṛṇavac ca vidvān vahate 'yam maghavā sarvasenaḥ //	vedat a vidvān śṛṇavat ca vidvān vahate yam maghavā sarva senaḥ 
SA_GV01_rv_hn05u-429	RV_5,030.04a sthiram manaś cakṛṣe jāta indra veṣīd eko yudhaye bhūyasaś cit /	sthiram manaḥ cakṛṣe jātaḥ indra veṣi id ekaḥ yudhaye bhūyasaḥ cit 
SA_GV01_rv_hn05u-430	RV_5,030.04b aśmānaṃ cic chavasā didyuto vi vido gavām ūrvam usriyāṇām //	aśmānam cit śavasā didyutaḥ vi vidaḥ gavām ūrvam usriyāṇām 
SA_GV01_rv_hn05u-431	RV_5,030.05a paro yat tvam parama ājaniṣṭhāḥ parāvati śrutyaṃ nāma bibhrat /	paras yat tvam paramaḥ ājaniṣṭhāḥ parāvati śrutyam nāma bibhrat 
SA_GV01_rv_hn05u-432	RV_5,030.05c ataś cid indrād abhayanta devā viśvā apo ajayad dāsapatnīḥ //	atas cit indrāt abhayanta devāḥ viśvāḥ apaḥ ajayat dāsa patnīḥ 
SA_GV01_rv_hn05u-433	RV_5,030.06a tubhyed ete marutaḥ suśevā arcanty arkaṃ sunvanty andhaḥ /	tubhya id ete marutaḥ su śevāḥ arcanti arkam sunvanti andhaḥ 
SA_GV01_rv_hn05u-434	RV_5,030.06c ahim ohānam apa āśayānam pra māyābhir māyinaṃ sakṣad indraḥ //	ahim ohānam apaḥ āśayānam pra māyābhiḥ māyinam sakṣat indraḥ 
SA_GV01_rv_hn05u-435	RV_5,030.07a vi ṣū mṛdho januṣā dānam invann ahan gavā maghavan saṃcakānaḥ /	vi ṣū mṛdhaḥ januṣā dānam invan ahan gavā maghavan saṃcakānaḥ 
SA_GV01_rv_hn05u-436	RV_5,030.07c atrā dāsasya namuceḥ śiro yad avartayo manave gātum icchan //	atrā dāsasya namuceḥ śiraḥ yat avartayaḥ manave gātum icchan 
SA_GV01_rv_hn05u-437	RV_5,030.08a yujaṃ hi mām akṛthā ād id indra śiro dāsasya namucer mathāyan /	yujam hi mām akṛthāḥ āt id indra śiraḥ dāsasya namuceḥ mathāyan 
SA_GV01_rv_hn05u-438	RV_5,030.08c aśmānaṃ cit svaryaṃ vartamānam pra cakriyeva rodasī marudbhyaḥ //	aśmānam cit svaryam vartamānam pra cakriyā iva rodasī marudbhyaḥ 
SA_GV01_rv_hn05u-439	RV_5,030.09a striyo hi dāsa āyudhāni cakre kim mā karann abalā asya senāḥ /	striyaḥ hi dāsaḥ āyudhāni cakre kim mā karan abalāḥ asya senāḥ 
SA_GV01_rv_hn05u-440	RV_5,030.09c antar hy akhyad ubhe asya dhene athopa praid yudhaye dasyum indraḥ //	antar hi akhyat ubhe asya dhene athā upa prait yudhaye dasyum indraḥ 
SA_GV01_rv_hn05u-441	RV_5,030.10a sam atra gāvo 'bhito 'navanteheha vatsair viyutā yad āsan /	sam atra gāvaḥ bhitas navanta iha iha vatsaiḥ viyutāḥ yat āsan 
SA_GV01_rv_hn05u-442	RV_5,030.10c saṃ tā indro asṛjad asya śākair yad īṃ somāsaḥ suṣutā amandan //	sam tāḥ indraḥ asṛjat asya śākaiḥ yat īm somāsaḥ suṣutāḥ amandan 
SA_GV01_rv_hn05u-443	RV_5,030.11a yad īṃ somā babhrudhūtā amandann aroravīd vṛṣabhaḥ sādaneṣu /	yat īm somāḥ babhru dhūtāḥ amandan aroravīt vṛṣabhaḥ sādaneṣu 
SA_GV01_rv_hn05u-444	RV_5,030.11c purandaraḥ papivāṃ indro asya punar gavām adadād usriyāṇām //	purandaraḥ papivān indraḥ asya punar gavām adadāt usriyāṇām 
SA_GV01_rv_hn05u-445	RV_5,030.12a bhadram idaṃ ruśamā agne akran gavāṃ catvāri dadataḥ sahasrā /	bhadram idam ruśamāḥ agne akran gavām catvāri dadataḥ sahasrā 
SA_GV01_rv_hn05u-446	RV_5,030.12c ṛṇañcayasya prayatā maghāni praty agrabhīṣma nṛtamasya nṛṇām //	ṛṇañcayasya prayatā maghāni prati agrabhīṣma nṛtamasya nṛṇām 
SA_GV01_rv_hn05u-447	RV_5,030.13a supeśasam māva sṛjanty astaṃ gavāṃ sahasrai ruśamāso agne /	supeśasam mā ava sṛjanti astam gavām sahasraiḥ ruśamāsaḥ agne 
SA_GV01_rv_hn05u-448	RV_5,030.13c tīvrā indram amamanduḥ sutāso 'ktor vyuṣṭau paritakmyāyāḥ //	tīvrāḥ indram amamanduḥ sutāsaḥ ktoḥ vyuṣṭau paritakmyāyāḥ 
SA_GV01_rv_hn05u-449	RV_5,030.14a aucchat sā rātrī paritakmyā yāṃ ṛṇañcaye rājani ruśamānām /	aucchat sā rātrī paritakmyā yām ṛṇañcaye rājani ruśamānām 
SA_GV01_rv_hn05u-450	RV_5,030.14c atyo na vājī raghur ajyamāno babhruś catvāry asanat sahasrā //	atyaḥ na vājī raghuḥ ajyamānaḥ babhruḥ catvāri asanat sahasrā 
SA_GV01_rv_hn05u-451	RV_5,030.15a catuḥsahasraṃ gavyasya paśvaḥ praty agrabhīṣma ruśameṣv agne /	catur sahasram gavyasya paśvaḥ prati agrabhīṣma ruśameṣu agne 
SA_GV01_rv_hn05u-452	RV_5,030.15c gharmaś cit taptaḥ pravṛje ya āsīd ayasmayas tam v ādāma viprāḥ //	gharmaḥ cit taptaḥ pravṛje yaḥ āsīt ayasmayaḥ tam u ādāma viprāḥ 
SA_GV01_rv_hn05u-453	RV_5,031.01a indro rathāya pravataṃ kṛṇoti yam adhyasthān maghavā vājayantam /	indraḥ rathāya pravatam kṛṇoti yam adhyasthāt maghavā vājayantam 
SA_GV01_rv_hn05u-454	RV_5,031.01c yūtheva paśvo vy unoti gopā ariṣṭo yāti prathamaḥ siṣāsan //	yūthā iva paśvaḥ vi unoti gopāḥ ariṣṭaḥ yāti prathamaḥ siṣāsan 
SA_GV01_rv_hn05u-455	RV_5,031.02a ā pra drava harivo mā vi venaḥ piśaṅgarāte abhi naḥ sacasva /	ā pra drava harivas mā vi venaḥ piśaṅga rāte abhi naḥ sacasva 
SA_GV01_rv_hn05u-456	RV_5,031.02c nahi tvad indra vasyo anyad asty amenāṃś cij janivataś cakartha //	nahi tvat indra vasyaḥ anyat asti amenān cit janivataḥ cakartha 
SA_GV01_rv_hn05u-457	RV_5,031.03a ud yat sahaḥ sahasa ājaniṣṭa dediṣṭa indra indriyāṇi viśvā /	ud yat sahaḥ sahasaḥ ājaniṣṭa dediṣṭe indraḥ indriyāṇi viśvā 
SA_GV01_rv_hn05u-458	RV_5,031.03c prācodayat sudughā vavre antar vi jyotiṣā saṃvavṛtvat tamo 'vaḥ //	prācodayat sudughāḥ vavre antar vi jyotiṣā saṃvavṛtvat tamaḥ vaḥ 
SA_GV01_rv_hn05u-459	RV_5,031.04a anavas te ratham aśvāya takṣan tvaṣṭā vajram puruhūta dyumantam /	anavaḥ te ratham aśvāya takṣan tvaṣṭā vajram puruhūta dyumantam 
SA_GV01_rv_hn05u-460	RV_5,031.04c brahmāṇa indram mahayanto arkair avardhayann ahaye hantavā u //	brahmāṇaḥ indram mahayantaḥ arkaiḥ avardhayan ahaye hantavai u 
SA_GV01_rv_hn05u-461	RV_5,031.05a vṛṣṇe yat te vṛṣaṇo arkam arcān indra grāvāṇo aditiḥ sajoṣāḥ /	vṛṣṇe yat te vṛṣaṇaḥ arkam arcān indra grāvāṇaḥ aditiḥ sajoṣāḥ 
SA_GV01_rv_hn05u-462	RV_5,031.05c anaśvāso ye pavayo 'rathā indreṣitā abhy avartanta dasyūn //	an aśvāsaḥ ye pavayaḥ rathāḥ indra iṣitāḥ abhī avartanta dasyūn 
SA_GV01_rv_hn05u-463	RV_5,031.06a pra te pūrvāṇi karaṇāni vocam pra nūtanā maghavan yā cakartha /	pra te pūrvāṇi karaṇāni vocam pra nūtanā maghavan yā cakartha 
SA_GV01_rv_hn05u-464	RV_5,031.06c śaktīvo yad vibharā rodasī ubhe jayann apo manave dānucitrāḥ //	śaktīvas yat vibharāḥ rodasī ubhe jayan apaḥ manave dānu citrāḥ 
SA_GV01_rv_hn05u-465	RV_5,031.07a tad in nu te karaṇaṃ dasma viprāhiṃ yad ghnann ojo atrāmimīthāḥ /	tat id nu te karaṇam dasma vipra ahim yat ghnan ojaḥ atra āmimīthāḥ 
SA_GV01_rv_hn05u-466	RV_5,031.07c śuṣṇasya cit pari māyā agṛbhṇāḥ prapitvaṃ yann apa dasyūṃr asedhaḥ //	śuṣṇasya cit pari māyāḥ agṛbhṇāḥ prapitvam yan apa dasyūṃr asedhaḥ 
SA_GV01_rv_hn05u-467	RV_5,031.08a tvam apo yadave turvaśāyāramayaḥ sudughāḥ pāra indra /	tvam apaḥ yadave turvaśāya aramayaḥ su dughāḥ pāre indra 
SA_GV01_rv_hn05u-468	RV_5,031.08c ugram ayātam avaho ha kutsaṃ saṃ ha yad vām uśanāranta devāḥ //	ugram ayātam avahaḥ ha kutsam sam ha yat vām uśanā aranta devāḥ 
SA_GV01_rv_hn05u-469	RV_5,031.09a indrākutsā vahamānā rathenā vām atyā api karṇe vahantu /	indrākutsā vahamānā rathena ā vām atyāḥ api karṇe vahantu 
SA_GV01_rv_hn05u-470	RV_5,031.09c niḥ ṣīm adbhyo dhamatho niḥ ṣadhasthān maghono hṛdo varathas tamāṃsi //	niḥ sīm adbhyaḥ dhamathaḥ niḥ sadhasthāt maghonaḥ hṛdaḥ varathaḥ tamāṃsi 
SA_GV01_rv_hn05u-471	RV_5,031.10a vātasya yuktān suyujaś cid aśvān kaviś cid eṣo ajagann avasyuḥ /	vātasya yuktān su yujaḥ cit aśvān kaviḥ cit eṣaḥ ajagan avasyuḥ 
SA_GV01_rv_hn05u-472	RV_5,031.10c viśve te atra marutaḥ sakhāya indra brahmāṇi taviṣīm avardhan //	viśve te atra marutaḥ sakhāyaḥ indra brahmāṇi taviṣīm avardhan 
SA_GV01_rv_hn05u-473	RV_5,031.11a sūraś cid ratham paritakmyāyām pūrvaṃ karad uparaṃ jūjuvāṃsam /	sūraḥ cit ratham paritakmyāyām pūrvam karat uparam jūjuvāṃsam 
SA_GV01_rv_hn05u-474	RV_5,031.11c bharac cakram etaśaḥ saṃ riṇāti puro dadhat saniṣyati kratuṃ naḥ //	bharat cakram etaśaḥ sam riṇāti puras dadhat saniṣyati kratum naḥ 
SA_GV01_rv_hn05u-475	RV_5,031.12a āyaṃ janā abhicakṣe jagāmendraḥ sakhāyaṃ sutasomam icchan /	ā ayam janāḥ abhicakṣe jagāma indraḥ sakhāyam suta somam icchan 
SA_GV01_rv_hn05u-476	RV_5,031.12c vadan grāvāva vedim bhriyāte yasya jīram adhvaryavaś caranti //	vadan grāvā ava vedim bhriyāte yasya jīram adhvaryavaḥ caranti 
SA_GV01_rv_hn05u-477	RV_5,031.13a ye cākananta cākananta nū te martā amṛta mo te aṃha āran /	ye cākananta cākananta nu te martāḥ amṛta mā u te aṃhaḥ āran 
SA_GV01_rv_hn05u-478	RV_5,031.13c vāvandhi yajyūṃr uta teṣu dhehy ojo janeṣu yeṣu te syāma //	vāvandhi yajyūṃr uta teṣu dhehi ojaḥ janeṣu yeṣu te syāma 
SA_GV01_rv_hn05u-479	RV_5,032.01a adardar utsam asṛjo vi khāni tvam arṇavān badbadhānāṃ aramṇāḥ /	adardar utsam asṛjaḥ vi khāni tvam arṇavān badbadhānām aramṇāḥ 
SA_GV01_rv_hn05u-480	RV_5,032.01c mahāntam indra parvataṃ vi yad vaḥ sṛjo vi dhārā ava dānavaṃ han //	mahāntam indra parvatam vi yat var sṛjaḥ vi dhārāḥ ava dānavam han 
SA_GV01_rv_hn05u-481	RV_5,032.02a tvam utsāṃ ṛtubhir badbadhānāṃ araṃha ūdhaḥ parvatasya vajrin /	tvam utsām ṛtubhiḥ badbadhānām araṃhaḥ ūdhaḥ parvatasya vajrin 
SA_GV01_rv_hn05u-482	RV_5,032.02c ahiṃ cid ugra prayutaṃ śayānaṃ jaghanvāṃ indra taviṣīm adhatthāḥ //	ahim cit ugra prayutam śayānam jaghanvān indra taviṣīm adhatthāḥ 
SA_GV01_rv_hn05u-483	RV_5,032.03a tyasya cin mahato nir mṛgasya vadhar jaghāna taviṣībhir indraḥ /	tyasya cit mahataḥ niḥ mṛgasya vadhar jaghāna taviṣībhiḥ indraḥ 
SA_GV01_rv_hn05u-484	RV_5,032.03c ya eka id apratir manyamāna ād asmād anyo ajaniṣṭa tavyān //	yaḥ ekaḥ id apratiḥ manyamānaḥ āt asmāt anyaḥ ajaniṣṭa tavyān 
SA_GV01_rv_hn05u-485	RV_5,032.04a tyaṃ cid eṣāṃ svadhayā madantam miho napātaṃ suvṛdhaṃ tamogām /	tyam cit eṣām svadhayā madantam mihaḥ napātam suvṛdham tamaḥ gām 
SA_GV01_rv_hn05u-486	RV_5,032.04c vṛṣaprabharmā dānavasya bhāmaṃ vajreṇa vajrī ni jaghāna śuṣṇam //	vṛṣa prabharmā dānavasya bhāmam vajreṇa vajrī ni jaghāna śuṣṇam 
SA_GV01_rv_hn05u-487	RV_5,032.05a tyaṃ cid asya kratubhir niṣattam amarmaṇo vidad id asya marma /	tyam cit asya kratubhiḥ niṣattam amarmaṇaḥ vidat id asya marma 
SA_GV01_rv_hn05u-488	RV_5,032.05c yad īṃ sukṣatra prabhṛtā madasya yuyutsantaṃ tamasi harmye dhāḥ //	yat īm su kṣatra prabhṛtā madasya yuyutsantam tamasi harmye dhāḥ 
SA_GV01_rv_hn05u-489	RV_5,032.06a tyaṃ cid itthā katpayaṃ śayānam asūrye tamasi vāvṛdhānam /	tyam cit itthā katpayam śayānam asūrye tamasi vāvṛdhānam 
SA_GV01_rv_hn05u-490	RV_5,032.06c taṃ cin mandāno vṛṣabhaḥ sutasyoccair indro apagūryā jaghāna //	tam cit mandānaḥ vṛṣabhaḥ sutasya uccais indraḥ apagūrya jaghāna 
SA_GV01_rv_hn05u-491	RV_5,032.07a ud yad indro mahate dānavāya vadhar yamiṣṭa saho apratītam /	ud yat indraḥ mahate dānavāya vadhar yamiṣṭa sahaḥ apratītam 
SA_GV01_rv_hn05u-492	RV_5,032.07c yad īṃ vajrasya prabhṛtau dadābha viśvasya jantor adhamaṃ cakāra //	yat īm vajrasya prabhṛtau dadābha viśvasya jantoḥ adhamam cakāra 
SA_GV01_rv_hn05u-493	RV_5,032.08a tyaṃ cid arṇam madhupaṃ śayānam asinvaṃ vavram mahy ādad ugraḥ /	tyam cit arṇam madhupam śayānam asinvam vavram mahi ādat ugraḥ 
SA_GV01_rv_hn05u-494	RV_5,032.08c apādam atram mahatā vadhena ni duryoṇa āvṛṇaṅ mṛdhravācam //	a pādam atram mahatā vadhena ni duryoṇe āvṛṇak mṛdhra vācam 
SA_GV01_rv_hn05u-495	RV_5,032.09a ko asya śuṣmaṃ taviṣīṃ varāta eko dhanā bharate apratītaḥ /	kaḥ asya śuṣmam taviṣīm varāte ekaḥ dhanā bharate apratītaḥ 
SA_GV01_rv_hn05u-496	RV_5,032.09c ime cid asya jrayaso nu devī indrasyaujaso bhiyasā jihāte //	ime cit asya jrayasaḥ nu devī indrasya ojasaḥ bhiyasā jihāte 
SA_GV01_rv_hn05u-497	RV_5,032.10a ny asmai devī svadhitir jihīta indrāya gātur uśatīva yeme /	ni asmai devī svadhitiḥ jihīte indrāya gātuḥ uśatī iva yeme 
SA_GV01_rv_hn05u-498	RV_5,032.10c saṃ yad ojo yuvate viśvam ābhir anu svadhāvne kṣitayo namanta //	sam yat ojaḥ yuvate viśvam ābhiḥ anu svadhāvne kṣitayaḥ namanta 
SA_GV01_rv_hn05u-499	RV_5,032.11a ekaṃ nu tvā satpatim pāñcajanyaṃ jātaṃ śṛṇomi yaśasaṃ janeṣu /	ekam nu tvā sat patim pāñcajanyam jātam śṛṇomi yaśasam janeṣu 
SA_GV01_rv_hn05u-500	RV_5,032.11c tam me jagṛbhra āśaso naviṣṭhaṃ doṣā vastor havamānāsa indram //	tam me jagṛbhre āśasaḥ naviṣṭham doṣā vastoḥ havamānāsaḥ indram 
SA_GV01_rv_hn05u-501	RV_5,032.12a evā hi tvām ṛtuthā yātayantam maghā viprebhyo dadataṃ śṛṇomi /	eva hi tvām ṛtuthā yātayantam maghā viprebhyaḥ dadatam śṛṇomi 
SA_GV01_rv_hn05u-502	RV_5,032.12c kiṃ te brahmāṇo gṛhate sakhāyo ye tvāyā nidadhuḥ kāmam indra //	kim te brahmāṇaḥ sakhāyaḥ ye tvāyā nidadhuḥ kāmam indra 
SA_GV01_rv_hn05u-503	RV_5,033.01a mahi mahe tavase dīdhye nṝn indrāyetthā tavase atavyān /	mahi mahe tavase dīdhye nṝn indrāya itthā tavase a tavyān 
SA_GV01_rv_hn05u-504	RV_5,033.01c yo asmai sumatiṃ vājasātau stuto jane samaryaś ciketa //	yaḥ asmai sumatim vājasātau stutaḥ jane samaryaḥ ciketa 
SA_GV01_rv_hn05u-505	RV_5,033.02a sa tvaṃ na indra dhiyasāno arkair harīṇāṃ vṛṣan yoktram aśreḥ /	sa tvam naḥ indra dhiyasānaḥ arkaiḥ harīṇām vṛṣan yoktram aśreḥ 
SA_GV01_rv_hn05u-506	RV_5,033.02c yā itthā maghavann anu joṣaṃ vakṣo abhi prāryaḥ sakṣi janān //	yāḥ itthā maghavan anu joṣam vakṣaḥ abhi pra aryaḥ sakṣi janān 
SA_GV01_rv_hn05u-507	RV_5,033.03a na te ta indrābhy asmad ṛṣvāyuktāso abrahmatā yad asan /	na te te indra abhi asmat ṛṣvāḥ a yuktāsaḥ a brahma tā yat asan 
SA_GV01_rv_hn05u-508	RV_5,033.03c tiṣṭhā ratham adhi taṃ vajrahastā raśmiṃ deva yamase svaśvaḥ //	tiṣṭha ratham adhi tam vajra hasta ā raśmim deva yamase su aśvaḥ 
SA_GV01_rv_hn05u-509	RV_5,033.04a purū yat ta indra santy ukthā gave cakarthorvarāsu yudhyan /	purū yat te indra santi ukthā gave cakartha urvarāsu yudhyan 
SA_GV01_rv_hn05u-510	RV_5,033.04c tatakṣe sūryāya cid okasi sve vṛṣā samatsu dāsasya nāma cit //	tatakṣe sūryāya cit okasi sve vṛṣā samatsu dāsasya nāma cit 
SA_GV01_rv_hn05u-511	RV_5,033.05a vayaṃ te ta indra ye ca naraḥ śardho jajñānā yātāś ca rathāḥ /	vayam te te indra ye ca naraḥ śardhaḥ jajñānāḥ yātāḥ ca rathāḥ 
SA_GV01_rv_hn05u-512	RV_5,033.05c āsmāñ jagamyād ahiśuṣma satvā bhago na havyaḥ prabhṛtheṣu cāruḥ //	ā asmām jagamyāt ahi śuṣma satvā bhagaḥ na havyaḥ prabhṛtheṣu cāruḥ 
SA_GV01_rv_hn05u-513	RV_5,033.06a papṛkṣeṇyam indra tve hy ojo nṛmṇāni ca nṛtamāno amartaḥ /	papṛkṣeṇyam indra tve hi ojaḥ nṛmṇāni ca nṛtamānaḥ amartaḥ 
SA_GV01_rv_hn05u-514	RV_5,033.06c sa na enīṃ vasavāno rayiṃ dāḥ prārya stuṣe tuvimaghasya dānam //	sa naḥ enīm vasavānaḥ rayim dāḥ pra aryaḥ stuṣe tuvi maghasya dānam 
SA_GV01_rv_hn05u-515	RV_5,033.07a evā na indrotibhir ava pāhi gṛṇataḥ śūra kārūn /	eva naḥ indra ūtibhiḥ ava pāhi gṛṇataḥ śūra kārūn 
SA_GV01_rv_hn05u-516	RV_5,033.07c uta tvacaṃ dadato vājasātau piprīhi madhvaḥ suṣutasya cāroḥ //	uta tvacam dadataḥ vājasātau piprīhi madhvaḥ suṣutasya cāroḥ 
SA_GV01_rv_hn05u-517	RV_5,033.08a uta tye mā paurukutsyasya sūres trasadasyor hiraṇino rarāṇāḥ /	uta tye mā paurukutsyasya sūreḥ trasadasyoḥ hiraṇinaḥ rarāṇāḥ 
SA_GV01_rv_hn05u-518	RV_5,033.08c vahantu mā daśa śyetāso asya gairikṣitasya kratubhir nu saśce //	vahantu mā daśa śyetāsaḥ asya gairikṣitasya kratubhiḥ nu saśce 
SA_GV01_rv_hn05u-519	RV_5,033.09a uta tye mā mārutāśvasya śoṇāḥ kratvāmaghāso vidathasya rātau /	uta tye mā mārutāśvasya śoṇāḥ kratvāmaghāsaḥ vidathasya rātau 
SA_GV01_rv_hn05u-520	RV_5,033.09c sahasrā me cyavatāno dadāna ānūkam aryo vapuṣe nārcat //	sahasrā me cyavatānaḥ dadānaḥ ānūkam aryaḥ vapuṣe nā arcat 
SA_GV01_rv_hn05u-521	RV_5,033.10a uta tye mā dhvanyasya juṣṭā lakṣmaṇyasya suruco yatānāḥ /	uta tye mā dhvanyasya juṣṭāḥ lakṣmaṇyasya su rucaḥ yatānāḥ 
SA_GV01_rv_hn05u-522	RV_5,033.10c mahnā rāyaḥ saṃvaraṇasya ṛṣer vrajaṃ na gāvaḥ prayatā api gman //	mahnā rāyaḥ saṃvaraṇasya ṛṣeḥ vrajam na gāvaḥ prayatāḥ api gman 
SA_GV01_rv_hn05u-523	RV_5,034.01a ajātaśatrum ajarā svarvaty anu svadhāmitā dasmam īyate /	ajāta śatrum ajarā svarvatī anu svadhā amitā dasmam īyate 
SA_GV01_rv_hn05u-524	RV_5,034.01c sunotana pacata brahmavāhase puruṣṭutāya prataraṃ dadhātana //	sunotana pacata brahma vāhase puruṣṭutāya prataram dadhātana 
SA_GV01_rv_hn05u-525	RV_5,034.02a ā yaḥ somena jaṭharam apipratāmandata maghavā madhvo andhasaḥ /	ā yaḥ somena jaṭharam apiprata amandata maghavā madhvaḥ andhasaḥ 
SA_GV01_rv_hn05u-526	RV_5,034.02c yad īm mṛgāya hantave mahāvadhaḥ sahasrabhṛṣṭim uśanā vadhaṃ yamat //	yat īm mṛgāya hantave mahā vadhaḥ sahasra bhṛṣṭim uśanāḥ vadham yamat 
SA_GV01_rv_hn05u-527	RV_5,034.03a yo asmai ghraṃsa uta vā ya ūdhani somaṃ sunoti bhavati dyumāṃ aha /	yaḥ asmai ghraṃse uta vā yaḥ ūdhani somam sunoti bhavati dyumān aha 
SA_GV01_rv_hn05u-528	RV_5,034.03c apāpa śakras tatanuṣṭim ūhati tanūśubhram maghavā yaḥ kavāsakhaḥ //	apa apa śakraḥ tatanuṣṭim ūhati tanū śubhram maghavā yaḥ kavāsakhaḥ 
SA_GV01_rv_hn05u-529	RV_5,034.04a yasyāvadhīt pitaraṃ yasya mātaraṃ yasya śakro bhrātaraṃ nāta īṣate /	yasya avadhīt pitaram yasya mātaram yasya śakraḥ bhrātaram na atas īṣate 
SA_GV01_rv_hn05u-530	RV_5,034.04c vetīd v asya prayatā yataṅkaro na kilbiṣād īṣate vasva ākaraḥ //	veti id u asya prayatā yataṅkaraḥ na kilbiṣāt īṣate vasvaḥ ākaraḥ 
SA_GV01_rv_hn05u-531	RV_5,034.05a na pañcabhir daśabhir vaṣṭy ārabhaṃ nāsunvatā sacate puṣyatā cana /	na pañcabhiḥ daśabhiḥ vaṣṭi ārabham na a sunvatā sacate puṣyatā cana 
SA_GV01_rv_hn05u-532	RV_5,034.05c jināti ved amuyā hanti vā dhunir ā devayum bhajati gomati vraje //	jināti vā id amuyā hanti vā dhuniḥ ā devayum bhajati gomati vraje 
SA_GV01_rv_hn05u-533	RV_5,034.06a vitvakṣaṇaḥ samṛtau cakramāsajo 'sunvato viṣuṇaḥ sunvato vṛdhaḥ /	vitvakṣaṇaḥ samṛtau cakramāsajaḥ sunvataḥ viṣuṇaḥ sunvataḥ vṛdhaḥ 
SA_GV01_rv_hn05u-534	RV_5,034.06c indro viśvasya damitā vibhīṣaṇo yathāvaśaṃ nayati dāsam āryaḥ //	indraḥ viśvasya damitā vibhīṣaṇaḥ yathāvaśam nayati dāsam āryaḥ 
SA_GV01_rv_hn05u-535	RV_5,034.07a sam īm paṇer ajati bhojanam muṣe vi dāśuṣe bhajati sūnaraṃ vasu /	sam īm paṇeḥ ajati bhojanam muṣe vi dāśuṣe bhajati sūnaram vasu 
SA_GV01_rv_hn05u-536	RV_5,034.07c durge cana dhriyate viśva ā puru jano yo asya taviṣīm acukrudhat //	durge cana dhriyate viśvaḥ ā puru janaḥ yaḥ asya taviṣīm acukrudhat 
SA_GV01_rv_hn05u-537	RV_5,034.08a saṃ yaj janau sudhanau viśvaśardhasāv aved indro maghavā goṣu śubhriṣu /	sam yat janau su dhanau viśva śardhasau avet indraḥ maghavā goṣu śubhriṣu 
SA_GV01_rv_hn05u-538	RV_5,034.08c yujaṃ hy anyam akṛta pravepany ud īṃ gavyaṃ sṛjate satvabhir dhuniḥ //	yujam hi anyam akṛta pravepanī ud īm gavyam sṛjate satvabhiḥ dhuniḥ 
SA_GV01_rv_hn05u-539	RV_5,034.09a sahasrasām āgniveśiṃ gṛṇīṣe śatrim agna upamāṃ ketum aryaḥ /	sahasra sām āgniveśim gṛṇīṣe śatrim agne upamām ketum aryaḥ 
SA_GV01_rv_hn05u-540	RV_5,034.09c tasmā āpaḥ saṃyataḥ pīpayanta tasmin kṣatram amavat tveṣam astu //	tasmai āpaḥ saṃyataḥ pīpayanta tasmin kṣatram amavat tveṣam astu 
SA_GV01_rv_hn05u-541	RV_5,035.01a yas te sādhiṣṭho 'vasa indra kratuṣ ṭam ā bhara /	yaḥ te sādhiṣṭhaḥ vaso indra kratuḥ ṭam ā bhara 
SA_GV01_rv_hn05u-542	RV_5,035.01c asmabhyaṃ carṣaṇīsahaṃ sasniṃ vājeṣu duṣṭaram //	asmabhyam carṣaṇī saham sasnim vājeṣu duṣṭaram 
SA_GV01_rv_hn05u-543	RV_5,035.02a yad indra te catasro yac chūra santi tisraḥ /	yat indra te catasraḥ yat śūra santi tisraḥ 
SA_GV01_rv_hn05u-544	RV_5,035.02c yad vā pañca kṣitīnām avas tat su na ā bhara //	yat vā pañca kṣitīnām avaḥ tat su naḥ ā bhara 
SA_GV01_rv_hn05u-545	RV_5,035.03a ā te 'vo vareṇyaṃ vṛṣantamasya hūmahe /	ā te vaḥ vareṇyam vṛṣantamasya hūmahe 
SA_GV01_rv_hn05u-546	RV_5,035.03c vṛṣajūtir hi jajñiṣa ābhūbhir indra turvaṇiḥ //	vṛṣa jūtiḥ hi jajñiṣe ābhūbhiḥ indra turvaṇiḥ 
SA_GV01_rv_hn05u-547	RV_5,035.04a vṛṣā hy asi rādhase jajñiṣe vṛṣṇi te śavaḥ /	vṛṣā hi asi rādhase jajñiṣe vṛṣṇi te śavaḥ 
SA_GV01_rv_hn05u-548	RV_5,035.04c svakṣatraṃ te dhṛṣan manaḥ satrāham indra pauṃsyam //	svakṣatram te dhṛṣat manaḥ satrāham indra pauṃsyam 
SA_GV01_rv_hn05u-549	RV_5,035.05a tvaṃ tam indra martyam amitrayantam adrivaḥ /	tvam tam indra martyam amitrayantam adrivas 
SA_GV01_rv_hn05u-550	RV_5,035.05c sarvarathā śatakrato ni yāhi śavasas pate //	sarvarathā śatakrato ni yāhi śavasaḥ pate 
SA_GV01_rv_hn05u-551	RV_5,035.06a tvām id vṛtrahantama janāso vṛktabarhiṣaḥ /	tvām id vṛtra hantama janāsaḥ vṛkta barhiṣaḥ 
SA_GV01_rv_hn05u-552	RV_5,035.06c ugram pūrvīṣu pūrvyaṃ havante vājasātaye //	ugram pūrvīṣu pūrvyam havante vājasātaye 
SA_GV01_rv_hn05u-553	RV_5,035.07a asmākam indra duṣṭaram puroyāvānam ājiṣu /	asmākam indra duṣṭaram puras yāvānam ājiṣu 
SA_GV01_rv_hn05u-554	RV_5,035.07c sayāvānaṃ dhane-dhane vājayantam avā ratham //	sa yāvānam dhanedhane vājayantam ava ratham 
SA_GV01_rv_hn05u-555	RV_5,035.08a asmākam indrehi no ratham avā purandhyā /	asmākam indra ihi naḥ ratham ava purandhyā 
SA_GV01_rv_hn05u-556	RV_5,035.08c vayaṃ śaviṣṭha vāryaṃ divi śravo dadhīmahi divi stomam manāmahe //	vayam śaviṣṭha vāryam divi śravaḥ dadhīmahi divi stomam manāmahe 
SA_GV01_rv_hn05u-557	RV_5,036.01a sa ā gamad indro yo vasūnāṃ ciketad dātuṃ dāmano rayīṇām /	saḥ ā gamat indraḥ yaḥ vasūnām ciketat dātum dāmanaḥ rayīṇām 
SA_GV01_rv_hn05u-558	RV_5,036.01c dhanvacaro na vaṃsagas tṛṣāṇaś cakamānaḥ pibatu dugdham aṃśum //	dhanva caraḥ na vaṃsagaḥ tṛṣāṇaḥ cakamānaḥ pibatu dugdham aṃśum 
SA_GV01_rv_hn05u-559	RV_5,036.02a ā te hanū harivaḥ śūra śipre ruhat somo na parvatasya pṛṣṭhe /	ā te hanū harivas śūra śipre ruhat somaḥ na parvatasya pṛṣṭhe 
SA_GV01_rv_hn05u-560	RV_5,036.02c anu tvā rājann arvato na hinvan gīrbhir madema puruhūta viśve //	anu tvā rājan arvataḥ na hinvan gīrbhiḥ madema puruhūta viśve 
SA_GV01_rv_hn05u-561	RV_5,036.03a cakraṃ na vṛttam puruhūta vepate mano bhiyā me amater id adrivaḥ /	cakram na vṛttam puruhūta vepate manaḥ bhiyā me amateḥ id adrivas 
SA_GV01_rv_hn05u-562	RV_5,036.03c rathād adhi tvā jaritā sadāvṛdha kuvin nu stoṣan maghavan purūvasuḥ //	rathāt adhi tvā jaritā sadāvṛdha kuvid nu stoṣat maghavan purūvasuḥ 
SA_GV01_rv_hn05u-563	RV_5,036.04a eṣa grāveva jaritā ta indreyarti vācam bṛhad āśuṣāṇaḥ /	eṣa grāvā iva jaritā te indra iyarti vācam bṛhat āśuṣāṇaḥ 
SA_GV01_rv_hn05u-564	RV_5,036.04c pra savyena maghavan yaṃsi rāyaḥ pra dakṣiṇid dharivo mā vi venaḥ //	pra savyena maghavan yaṃsi rāyaḥ pra dakṣiṇit harivas mā vi venaḥ 
SA_GV01_rv_hn05u-565	RV_5,036.05a vṛṣā tvā vṛṣaṇaṃ vardhatu dyaur vṛṣā vṛṣabhyāṃ vahase haribhyām /	vṛṣā tvā vṛṣaṇam vardhatu dyauḥ vṛṣā vṛṣabhyām vahase haribhyām 
SA_GV01_rv_hn05u-566	RV_5,036.05c sa no vṛṣā vṛṣarathaḥ suśipra vṛṣakrato vṛṣā vajrin bhare dhāḥ //	sa naḥ vṛṣā vṛṣa rathaḥ su śipra vṛṣa krato vṛṣā vajrin bhare dhāḥ 
SA_GV01_rv_hn05u-567	RV_5,036.06a yo rohitau vājinau vājinīvān tribhiḥ śataiḥ sacamānāv adiṣṭa /	yaḥ rohitau vājinau vājinīvān tribhiḥ śataiḥ sacamānau adiṣṭa 
SA_GV01_rv_hn05u-568	RV_5,036.06c yūne sam asmai kṣitayo namantāṃ śrutarathāya maruto duvoyā //	yūne sam asmai kṣitayaḥ namantām śruta rathāya marutaḥ duvoyā 
SA_GV01_rv_hn05u-569	RV_5,037.01a sam bhānunā yatate sūryasyājuhvāno ghṛtapṛṣṭhaḥ svañcāḥ /	sam bhānunā yatate sūryasya ājuhvānaḥ ghṛta pṛṣṭhaḥ svañcāḥ 
SA_GV01_rv_hn05u-570	RV_5,037.01c tasmā amṛdhrā uṣaso vy ucchān ya indrāya sunavāmety āha //	tasmai amṛdhrāḥ uṣasaḥ vi ucchān yaḥ indrāya sunavāma iti āha 
SA_GV01_rv_hn05u-571	RV_5,037.02a samiddhāgnir vanavat stīrṇabarhir yuktagrāvā sutasomo jarāte /	samiddha agniḥ vanavat stīrṇa barhiḥ yukta grāvā suta somaḥ jarāte 
SA_GV01_rv_hn05u-572	RV_5,037.02c grāvāṇo yasyeṣiraṃ vadanty ayad adhvaryur haviṣāva sindhum //	grāvāṇaḥ yasya iṣiram vadanti ayat adhvaryuḥ haviṣā ava sindhum 
SA_GV01_rv_hn05u-573	RV_5,037.03a vadhūr iyam patim icchanty eti ya īṃ vahāte mahiṣīm iṣirām /	vadhūḥ iyam patim icchantī eti yaḥ īm vahāte mahiṣīm iṣirām 
SA_GV01_rv_hn05u-574	RV_5,037.03c āsya śravasyād ratha ā ca ghoṣāt purū sahasrā pari vartayāte //	ā asya śravasyāt rathaḥ ā ca ghoṣāt purū sahasrā pari vartayāte 
SA_GV01_rv_hn05u-575	RV_5,037.04a na sa rājā vyathate yasminn indras tīvraṃ somam pibati gosakhāyam /	na sa rājā vyathate yasmin indraḥ tīvram somam pibati go sakhāyam 
SA_GV01_rv_hn05u-576	RV_5,037.04c ā satvanair ajati hanti vṛtraṃ kṣeti kṣitīḥ subhago nāma puṣyan //	ā satvanaiḥ ajati hanti vṛtram kṣeti kṣitīḥ subhagaḥ nāma puṣyan 
SA_GV01_rv_hn05u-577	RV_5,037.05a puṣyāt kṣeme abhi yoge bhavāty ubhe vṛtau saṃyatī saṃ jayāti /	puṣyāt kṣeme abhi yoge bhavāti ubhe vṛtau saṃyatī sam jayāti 
SA_GV01_rv_hn05u-578	RV_5,037.05c priyaḥ sūrye priyo agnā bhavāti ya indrāya sutasomo dadāśat //	priyaḥ sūrye priyaḥ agnā bhavāti yaḥ indrāya suta somaḥ dadāśat 
SA_GV01_rv_hn05u-579	RV_5,038.01a uroṣ ṭa indra rādhaso vibhvī rātiḥ śatakrato /	uroḥ te indra rādhasaḥ vibhvī rātiḥ śatakrato 
SA_GV01_rv_hn05u-580	RV_5,038.01c adhā no viśvacarṣaṇe dyumnā sukṣatra maṃhaya //	adhā naḥ viśvacarṣaṇe dyumnā su kṣatra maṃhaya 
SA_GV01_rv_hn05u-581	RV_5,038.02a yad īm indra śravāyyam iṣaṃ śaviṣṭha dadhiṣe /	yat īm indra śravāyyam iṣam śaviṣṭha dadhiṣe 
SA_GV01_rv_hn05u-582	RV_5,038.02c paprathe dīrghaśruttamaṃ hiraṇyavarṇa duṣṭaram //	paprathe dīrghaśruttamam hiraṇya varṇa duṣṭaram 
SA_GV01_rv_hn05u-583	RV_5,038.03a śuṣmāso ye te adrivo mehanā ketasāpaḥ /	śuṣmāsaḥ ye te adrivas mehanā ketasāpaḥ 
SA_GV01_rv_hn05u-584	RV_5,038.03c ubhā devāv abhiṣṭaye divaś ca gmaś ca rājathaḥ //	ubhā devau abhiṣṭaye divaḥ ca gmaḥ ca rājathaḥ 
SA_GV01_rv_hn05u-585	RV_5,038.04a uto no asya kasya cid dakṣasya tava vṛtrahan /	uta u naḥ asya kasya cit dakṣasya tava vṛtrahan 
SA_GV01_rv_hn05u-586	RV_5,038.04c asmabhyaṃ nṛmṇam ā bharāsmabhyaṃ nṛmaṇasyase //	asmabhyam nṛmṇam ā bhara asmabhyam nṛmaṇasyase 
SA_GV01_rv_hn05u-587	RV_5,038.05a nū ta ābhir abhiṣṭibhis tava śarmañ chatakrato /	nu te ābhiḥ abhiṣṭibhiḥ tava śarmam śatakrato 
SA_GV01_rv_hn05u-588	RV_5,038.05c indra syāma sugopāḥ śūra syāma sugopāḥ //	indra syāma su gopāḥ śūra syāma su gopāḥ 
SA_GV01_rv_hn05u-589	RV_5,039.01a yad indra citra mehanāsti tvādātam adrivaḥ /	yat indra citra mehanā asti tvādātam adrivas 
SA_GV01_rv_hn05u-590	RV_5,039.01c rādhas tan no vidadvasa ubhayāhasty ā bhara //	rādhaḥ tat naḥ vidadvaso ubhayāhasti ā bhara 
SA_GV01_rv_hn05u-591	RV_5,039.02a yan manyase vareṇyam indra dyukṣaṃ tad ā bhara /	yat manyase vareṇyam indra dyukṣam tat ā bhara 
SA_GV01_rv_hn05u-592	RV_5,039.02c vidyāma tasya te vayam akūpārasya dāvane //	vidyāma tasya te vayam akūpārasya dāvane 
SA_GV01_rv_hn05u-593	RV_5,039.03a yat te ditsu prarādhyam mano asti śrutam bṛhat /	yat te ditsu prarādhyam manaḥ asti śrutam bṛhat 
SA_GV01_rv_hn05u-594	RV_5,039.03c tena dṛḷhā cid adriva ā vājaṃ darṣi sātaye //	tena dṛḍhā cit adrivas ā vājam darṣi sātaye 
SA_GV01_rv_hn05u-595	RV_5,039.04a maṃhiṣṭhaṃ vo maghonāṃ rājānaṃ carṣaṇīnām /	maṃhiṣṭham vaḥ maghonām rājānam carṣaṇīnām 
SA_GV01_rv_hn05u-596	RV_5,039.04c indram upa praśastaye pūrvībhir jujuṣe giraḥ //	indram upa praśastaye pūrvībhiḥ jujuṣe giraḥ 
SA_GV01_rv_hn05u-597	RV_5,039.05a asmā it kāvyaṃ vaca uktham indrāya śaṃsyam /	asmai id kāvyam vacaḥ uktham indrāya śaṃsyam 
SA_GV01_rv_hn05u-598	RV_5,039.05c tasmā u brahmavāhase giro vardhanty atrayo giraḥ śumbhanty atrayaḥ //	tasmai u brahma vāhase giraḥ vardhanti atrayaḥ giraḥ śumbhanti atrayaḥ 
SA_GV01_rv_hn05u-599	RV_5,040.01a ā yāhy adribhiḥ sutaṃ somaṃ somapate piba /	ā yāhi adribhiḥ sutam somam soma pate piba 
SA_GV01_rv_hn05u-600	RV_5,040.01c vṛṣann indra vṛṣabhir vṛtrahantama //	vṛṣan indra vṛṣabhiḥ vṛtra hantama 
SA_GV01_rv_hn05u-601	RV_5,040.02a vṛṣā grāvā vṛṣā mado vṛṣā somo ayaṃ sutaḥ /	vṛṣā grāvā vṛṣā madaḥ vṛṣā somaḥ ayam sutaḥ 
SA_GV01_rv_hn05u-602	RV_5,040.02c vṛṣann indra vṛṣabhir vṛtrahantama //	vṛṣan indra vṛṣabhiḥ vṛtra hantama 
SA_GV01_rv_hn05u-603	RV_5,040.03a vṛṣā tvā vṛṣaṇaṃ huve vajriñ citrābhir ūtibhiḥ /	vṛṣā tvā vṛṣaṇam huve vajrim citrābhiḥ ūtibhiḥ 
SA_GV01_rv_hn05u-604	RV_5,040.03c vṛṣann indra vṛṣabhir vṛtrahantama //	vṛṣan indra vṛṣabhiḥ vṛtra hantama 
SA_GV01_rv_hn05u-605	RV_5,040.04a ṛjīṣī vajrī vṛṣabhas turāṣāṭ chuṣmī rājā vṛtrahā somapāvā /	ṛjīṣī vajrī vṛṣabhaḥ turāṣāh śuṣmī rājā vṛtra hā soma pāvā 
SA_GV01_rv_hn05u-606	RV_5,040.04c yuktvā haribhyām upa yāsad arvāṅ mādhyandine savane matsad indraḥ //	yuktvā haribhyām upa yāsat arvāṅ mādhyandine savane matsat indraḥ 
SA_GV01_rv_hn05u-607	RV_5,040.05a yat tvā sūrya svarbhānus tamasāvidhyad āsuraḥ /	yat tvā sūrya svarbhānuḥ tamasā vidhyat āsuraḥ 
SA_GV01_rv_hn05u-608	RV_5,040.05c akṣetravid yathā mugdho bhuvanāny adīdhayuḥ //	a kṣetra vid yathā mugdhaḥ bhuvanāni adīdhayuḥ 
SA_GV01_rv_hn05u-609	RV_5,040.06a svarbhānor adha yad indra māyā avo divo vartamānā avāhan /	svarbhānoḥ adha yat indra māyāḥ avas divaḥ vartamānāḥ avāhan 
SA_GV01_rv_hn05u-610	RV_5,040.06c gūḷhaṃ sūryaṃ tamasāpavratena turīyeṇa brahmaṇāvindad atriḥ //	gūḍham sūryam tamasā apavratena turīyeṇa brahmaṇā avindat atriḥ 
SA_GV01_rv_hn05u-611	RV_5,040.07a mā mām imaṃ tava santam atra irasyā drugdho bhiyasā ni gārīt /	mā mām imam tava santam atra irasyā drugdhaḥ bhiyasā ni gārīt 
SA_GV01_rv_hn05u-612	RV_5,040.07c tvam mitro asi satyarādhās tau mehāvataṃ varuṇaś ca rājā //	tvam mitraḥ asi satya rādhāḥ tau mā iha āvatam varuṇaḥ ca rājā 
SA_GV01_rv_hn05u-613	RV_5,040.08a grāvṇo brahmā yuyujānaḥ saparyan kīriṇā devān namasopaśikṣan /	grāvṇaḥ brahmā yuyujānaḥ saparyan kīriṇā devān namasā upaśikṣan 
SA_GV01_rv_hn05u-614	RV_5,040.08c atriḥ sūryasya divi cakṣur ādhāt svarbhānor apa māyā aghukṣat //	atriḥ sūryasya divi cakṣuḥ ādhāt svarbhānoḥ apa māyāḥ aghukṣat 
SA_GV01_rv_hn05u-615	RV_5,040.09a yaṃ vai sūryaṃ svarbhānus tamasāvidhyad āsuraḥ /	yam vai sūryam svarbhānuḥ tamasā vidhyat āsuraḥ 
SA_GV01_rv_hn05u-616	RV_5,040.09c atrayas tam anv avindan nahy anye aśaknuvan //	atrayaḥ tam anu avindan nahi anye aśaknuvan 
SA_GV01_rv_hn05u-617	RV_5,041.01a ko nu vām mitrāvaruṇāv ṛtāyan divo vā mahaḥ pārthivasya vā de /	kaḥ nu vām mitrāvaruṇau ṛtāyan divaḥ vā mahaḥ pārthivasya vā de 
SA_GV01_rv_hn05u-618	RV_5,041.01c ṛtasya vā sadasi trāsīthāṃ no yajñāyate vā paśuṣo na vājān //	ṛtasya vā sadasi trāsīthām naḥ yajñāyate vā paśu sas na vājān 
SA_GV01_rv_hn05u-619	RV_5,041.02a te no mitro varuṇo aryamāyur indra ṛbhukṣā maruto juṣanta /	te naḥ mitraḥ varuṇaḥ aryamā āyuḥ indraḥ ṛbhukṣāḥ marutaḥ juṣanta 
SA_GV01_rv_hn05u-620	RV_5,041.02c namobhir vā ye dadhate suvṛktiṃ stomaṃ rudrāya mīḷhuṣe sajoṣāḥ //	namobhiḥ vā ye dadhate suvṛktim stomam rudrāya mīḍhuṣe sajoṣāḥ 
SA_GV01_rv_hn05u-621	RV_5,041.03a ā vāṃ yeṣṭhāśvinā huvadhyai vātasya patman rathyasya puṣṭau /	ā vām yeṣṭha aśvinā huvadhyai vātasya patman rathyasya puṣṭau 
SA_GV01_rv_hn05u-622	RV_5,041.03c uta vā divo asurāya manma prāndhāṃsīva yajyave bharadhvam //	uta vā divaḥ asurāya manma pra andhāṃsi iva yajyave bharadhvam 
SA_GV01_rv_hn05u-623	RV_5,041.04a pra sakṣaṇo divyaḥ kaṇvahotā trito divaḥ sajoṣā vāto agniḥ /	pra sakṣaṇaḥ divyaḥ kaṇva hotā tritaḥ divaḥ sajoṣāḥ vātaḥ agniḥ 
SA_GV01_rv_hn05u-624	RV_5,041.04c pūṣā bhagaḥ prabhṛthe viśvabhojā ājiṃ na jagmur āśvaśvatamāḥ //	pūṣā bhagaḥ prabhṛthe viśva bhojāḥ ājim na jagmuḥ āśvaśvatamāḥ 
SA_GV01_rv_hn05u-625	RV_5,041.05a pra vo rayiṃ yuktāśvam bharadhvaṃ rāya eṣe 'vase dadhīta dhīḥ /	pra vaḥ rayim yukta aśvam bharadhvam rāyaḥ eṣe vase dadhīta dhīḥ 
SA_GV01_rv_hn05u-626	RV_5,041.05c suśeva evair auśijasya hotā ye va evā marutas turāṇām //	su śevaḥ evaiḥ auśijasya hotā ye vaḥ evā marutaḥ turāṇām 
SA_GV01_rv_hn05u-627	RV_5,041.06a pra vo vāyuṃ rathayujaṃ kṛṇudhvam pra devaṃ vipram panitāram arkaiḥ /	pra vaḥ vāyum ratha yujam kṛṇudhvam pra devam vipram panitāram arkaiḥ 
SA_GV01_rv_hn05u-628	RV_5,041.06c iṣudhyava ṛtasāpaḥ purandhīr vasvīr no atra patnīr ā dhiye dhuḥ //	iṣudhyavaḥ ṛtasāpaḥ purandhīḥ vasvīḥ naḥ atra patnīḥ ā dhiye dhuḥ 
SA_GV01_rv_hn05u-629	RV_5,041.07a upa va eṣe vandyebhiḥ śūṣaiḥ pra yahvī divaś citayadbhir arkaiḥ /	upa vaḥ eṣe vandyebhiḥ śūṣaiḥ pra yahvī divaḥ citayadbhiḥ arkaiḥ 
SA_GV01_rv_hn05u-630	RV_5,041.07c uṣāsānaktā viduṣīva viśvam ā hā vahato martyāya yajñam //	uṣāsānaktā viduṣī iva viśvam ā hā vahataḥ martyāya yajñam 
SA_GV01_rv_hn05u-631	RV_5,041.08a abhi vo arce poṣyāvato nṝn vāstoṣ patiṃ tvaṣṭāraṃ rarāṇaḥ /	abhi vaḥ arce poṣyāvataḥ nṝn vāstoḥ patim tvaṣṭāram rarāṇaḥ 
SA_GV01_rv_hn05u-632	RV_5,041.08c dhanyā sajoṣā dhiṣaṇā namobhir vanaspatīṃr oṣadhī rāya eṣe //	dhanyā sajoṣāḥ dhiṣaṇā namobhiḥ vanaspatīṃr oṣadhīḥ rāyaḥ eṣe 
SA_GV01_rv_hn05u-633	RV_5,041.09a tuje nas tane parvatāḥ santu svaitavo ye vasavo na vīrāḥ /	tuje naḥ tane parvatāḥ santu svaitavaḥ ye vasavaḥ na vīrāḥ 
SA_GV01_rv_hn05u-634	RV_5,041.09c panita āptyo yajataḥ sadā no vardhān naḥ śaṃsaṃ naryo abhiṣṭau //	panitaḥ āptyaḥ yajataḥ sadā naḥ vardhāt naḥ śaṃsam naryaḥ abhiṣṭau 
SA_GV01_rv_hn05u-635	RV_5,041.10a vṛṣṇo astoṣi bhūmyasya garbhaṃ trito napātam apāṃ suvṛkti /	vṛṣṇaḥ astoṣi bhūmyasya garbham tritaḥ napātam apām suvṛkti 
SA_GV01_rv_hn05u-636	RV_5,041.10c gṛṇīte agnir etarī na śūṣaiḥ śociṣkeśo ni riṇāti vanā //	gṛṇīte agniḥ etarī na śūṣaiḥ śociṣkeśaḥ ni riṇāti vanā 
SA_GV01_rv_hn05u-637	RV_5,041.11a kathā mahe rudriyāya bravāma kad rāye cikituṣe bhagāya /	kathā mahe rudriyāya bravāma kad rāye cikituṣe bhagāya 
SA_GV01_rv_hn05u-638	RV_5,041.11c āpa oṣadhīr uta no 'vantu dyaur vanā girayo vṛkṣakeśāḥ //	āpaḥ oṣadhīḥ uta naḥ vantu dyauḥ vanā girayaḥ vṛkṣa keśāḥ 
SA_GV01_rv_hn05u-639	RV_5,041.12a śṛṇotu na ūrjām patir giraḥ sa nabhas tarīyāṃ iṣiraḥ parijmā /	śṛṇotu naḥ ūrjām patiḥ giraḥ sa nabhaḥ tarīyān iṣiraḥ parijmā 
SA_GV01_rv_hn05u-640	RV_5,041.12c śṛṇvantv āpaḥ puro na śubhrāḥ pari sruco babṛhāṇasyādreḥ //	śṛṇvantu āpaḥ puras na śubhrāḥ pari srucaḥ babṛhāṇasya adreḥ 
SA_GV01_rv_hn05u-641	RV_5,041.13a vidā cin nu mahānto ye va evā bravāma dasmā vāryaṃ dadhānāḥ /	vidā cit nu mahāntaḥ ye vaḥ evāḥ bravāma dasmāḥ vāryam dadhānāḥ 
SA_GV01_rv_hn05u-642	RV_5,041.13c vayaś cana subhva āva yanti kṣubhā martam anuyataṃ vadhasnaiḥ //	vayaḥ cana su bhvaḥ āva yanti kṣubhā martam anuyatam vadhasnaiḥ 
SA_GV01_rv_hn05u-643	RV_5,041.14a ā daivyāni pārthivāni janmāpaś cācchā sumakhāya vocam /	ā daivyāni pārthivāni janmā apaḥ ca acchā su makhāya vocam 
SA_GV01_rv_hn05u-644	RV_5,041.14c vardhantāṃ dyāvo giraś candrāgrā udā vardhantām abhiṣātā arṇāḥ //	vardhantām dyāvaḥ giraḥ candra agrāḥ udāḥ vardhantām abhiṣātāḥ arṇāḥ 
SA_GV01_rv_hn05u-645	RV_5,041.15a pade-pade me jarimā ni dhāyi varūtrī vā śakrā yā pāyubhiś ca /	pade pade me jarimā ni dhāyi varūtrī vā śakrā yā pāyubhiḥ ca 
SA_GV01_rv_hn05u-646	RV_5,041.15c siṣaktu mātā mahī rasā naḥ smat sūribhir ṛjuhasta ṛjuvaniḥ //	siṣaktu mātā mahī rasā naḥ smat sūribhiḥ ṛju hastaḥ ṛju vaniḥ 
SA_GV01_rv_hn05u-647	RV_5,041.16a kathā dāśema namasā sudānūn evayā maruto acchoktau praśravaso maruto acchoktau /	kathā dāśema namasā sudānūn eva yāḥ marutaḥ acchoktau praśravasaḥ marutaḥ acchoktau 
SA_GV01_rv_hn05u-648	RV_5,041.16c mā no 'hir budhnyo riṣe dhād asmākam bhūd upamātivaniḥ //	mā naḥ hiḥ budhnyaḥ riṣe dhāt asmākam bhūt upamāti vaniḥ 
SA_GV01_rv_hn05u-649	RV_5,041.17a iti cin nu prajāyai paśumatyai devāso vanate martyo va ā devāso vanate martyo vaḥ /	iti cit nu prajāyai paśumatyai devāsaḥ vanate martyaḥ vaḥ ā devāsaḥ vanate martyaḥ vaḥ 
SA_GV01_rv_hn05u-650	RV_5,041.17c atrā śivāṃ tanvo dhāsim asyā jarāṃ cin me nirṛtir jagrasīta //	atrā śivām tanvaḥ dhāsim asyāḥ jarām cit me nirṛtiḥ jagrasīta 
SA_GV01_rv_hn05u-651	RV_5,041.18a tāṃ vo devāḥ sumatim ūrjayantīm iṣam aśyāma vasavaḥ śasā goḥ /	tām vaḥ devāḥ sumatim ūrjayantīm iṣam aśyāma vasavaḥ śasā goḥ 
SA_GV01_rv_hn05u-652	RV_5,041.18c sā naḥ sudānur mṛḷayantī devī prati dravantī suvitāya gamyāḥ //	sā naḥ sudānuḥ mṛḍayantī devī prati dravantī suvitāya gamyāḥ 
SA_GV01_rv_hn05u-653	RV_5,041.19a abhi na iḷā yūthasya mātā sman nadībhir urvaśī vā gṛṇātu /	abhi naḥ iḷā yūthasya mātā smat nadībhiḥ urvaśī vā gṛṇātu 
SA_GV01_rv_hn05u-654	RV_5,041.19c urvaśī vā bṛhaddivā gṛṇānābhyūrṇvānā prabhṛthasyāyoḥ //	urvaśī vā bṛhat divā gṛṇānā abhyūrṇvānā prabhṛthasya āyoḥ 
SA_GV01_rv_hn05u-655	RV_5,041.20a siṣaktu na ūrjavyasya puṣṭeḥ //	siṣaktu naḥ ūrjavyasya puṣṭeḥ 
SA_GV01_rv_hn05u-656	RV_5,042.01a pra śantamā varuṇaṃ dīdhitī gīr mitram bhagam aditiṃ nūnam aśyāḥ /	pra śantamā varuṇam dīdhitī gīḥ mitram bhagam aditim nūnam aśyāḥ 
SA_GV01_rv_hn05u-657	RV_5,042.01c pṛṣadyoniḥ pañcahotā śṛṇotv atūrtapanthā asuro mayobhuḥ //	pṛṣat yoniḥ pañca hotā śṛṇotu a tūrta panthāḥ asuraḥ mayobhuḥ 
SA_GV01_rv_hn05u-658	RV_5,042.02a prati me stomam aditir jagṛbhyāt sūnuṃ na mātā hṛdyaṃ suśevam /	prati me stomam aditiḥ jagṛbhyāt sūnum na mātā hṛdyam su śevam 
SA_GV01_rv_hn05u-659	RV_5,042.02c brahma priyaṃ devahitaṃ yad asty aham mitre varuṇe yan mayobhu //	brahma priyam deva hitam yat asti aham mitre varuṇe yat mayobhu 
SA_GV01_rv_hn05u-660	RV_5,042.03a ud īraya kavitamaṃ kavīnām unattainam abhi madhvā ghṛtena /	ud īraya kavitamam kavīnām unatta enam abhi madhvā ghṛtena 
SA_GV01_rv_hn05u-661	RV_5,042.03c sa no vasūni prayatā hitāni candrāṇi devaḥ savitā suvāti //	sa naḥ vasūni prayatā hitāni candrāṇi devaḥ savitā suvāti 
SA_GV01_rv_hn05u-662	RV_5,042.04a sam indra ṇo manasā neṣi gobhiḥ saṃ sūribhir harivaḥ saṃ svasti /	sam indra naḥ manasā neṣi gobhiḥ sam sūribhiḥ harivas sam svasti 
SA_GV01_rv_hn05u-663	RV_5,042.04c sam brahmaṇā devahitaṃ yad asti saṃ devānāṃ sumatyā yajñiyānām //	sam brahmaṇā deva hitam yat asti sam devānām sumatyā yajñiyānām 
SA_GV01_rv_hn05u-664	RV_5,042.05a devo bhagaḥ savitā rāyo aṃśa indro vṛtrasya saṃjito dhanānām /	devaḥ bhagaḥ savitā rāyaḥ aṃśaḥ indraḥ vṛtrasya saṃjitaḥ dhanānām 
SA_GV01_rv_hn05u-665	RV_5,042.05c ṛbhukṣā vāja uta vā purandhir avantu no amṛtāsas turāsaḥ //	ṛbhukṣāḥ vājaḥ uta vā purandhiḥ avantu naḥ amṛtāsaḥ turāsaḥ 
SA_GV01_rv_hn05u-666	RV_5,042.06a marutvato apratītasya jiṣṇor ajūryataḥ pra bravāmā kṛtāni /	marutvataḥ apratītasya jiṣṇoḥ a jūryataḥ pra bravāma kṛtāni 
SA_GV01_rv_hn05u-667	RV_5,042.06c na te pūrve maghavan nāparāso na vīryaṃ nūtanaḥ kaś canāpa //	na te pūrve maghavan na aparāsaḥ na vīryam nūtanaḥ kaḥ cana āpa 
SA_GV01_rv_hn05u-668	RV_5,042.07a upa stuhi prathamaṃ ratnadheyam bṛhaspatiṃ sanitāraṃ dhanānām /	upa stuhi prathamam ratna dheyam bṛhaspatim sanitāram dhanānām 
SA_GV01_rv_hn05u-669	RV_5,042.07c yaḥ śaṃsate stuvate śambhaviṣṭhaḥ purūvasur āgamaj johuvānam //	yaḥ śaṃsate stuvate śambhaviṣṭhaḥ purūvasuḥ āgamat johuvānam 
SA_GV01_rv_hn05u-670	RV_5,042.08a tavotibhiḥ sacamānā ariṣṭā bṛhaspate maghavānaḥ suvīrāḥ /	tava ūtibhiḥ sacamānāḥ ariṣṭāḥ bṛhaspate maghavānaḥ su vīrāḥ 
SA_GV01_rv_hn05u-671	RV_5,042.08c ye aśvadā uta vā santi godā ye vastradāḥ subhagās teṣu rāyaḥ //	ye aśva dāḥ uta vā santi go dāḥ ye vastra dāḥ subhagāḥ teṣu rāyaḥ 
SA_GV01_rv_hn05u-672	RV_5,042.09a visarmāṇaṃ kṛṇuhi vittam eṣāṃ ye bhuñjate apṛṇanto na ukthaiḥ /	visarmāṇam kṛṇuhi vittam eṣām ye bhuñjate apṛṇantaḥ naḥ ukthaiḥ 
SA_GV01_rv_hn05u-673	RV_5,042.09c apavratān prasave vāvṛdhānān brahmadviṣaḥ sūryād yāvayasva //	apavratān prasave vāvṛdhānān brahma dviṣaḥ sūryāt yāvayasva 
SA_GV01_rv_hn05u-674	RV_5,042.10a ya ohate rakṣaso devavītāv acakrebhis tam maruto ni yāta /	yaḥ ohate rakṣasaḥ deva vītau acakrebhiḥ tam marutaḥ ni yāta 
SA_GV01_rv_hn05u-675	RV_5,042.10c yo vaḥ śamīṃ śaśamānasya nindāt tucchyān kāmān karate siṣvidānaḥ //	yaḥ vaḥ śamīm śaśamānasya nindāt tucchyān kāmān karate siṣvidānaḥ 
SA_GV01_rv_hn05u-676	RV_5,042.11a tam u ṣṭuhi yaḥ sviṣuḥ sudhanvā yo viśvasya kṣayati bheṣajasya /	tam u stuhi yaḥ su iṣuḥ su dhanvā yaḥ viśvasya kṣayati bheṣajasya 
SA_GV01_rv_hn05u-677	RV_5,042.11c yakṣvā mahe saumanasāya rudraṃ namobhir devam asuraṃ duvasya //	yakṣva mahe saumanasāya rudram namobhiḥ devam asuram duvasya 
SA_GV01_rv_hn05u-678	RV_5,042.12a damūnaso apaso ye suhastā vṛṣṇaḥ patnīr nadyo vibhvataṣṭāḥ /	damūnasaḥ apasaḥ ye su hastāḥ vṛṣṇaḥ patnīḥ nadyaḥ vibhva taṣṭāḥ 
SA_GV01_rv_hn05u-679	RV_5,042.12c sarasvatī bṛhaddivota rākā daśasyantīr varivasyantu śubhrāḥ //	sarasvatī bṛhat divā uta rākā daśasyantīḥ varivasyantu śubhrāḥ 
SA_GV01_rv_hn05u-680	RV_5,042.13a pra sū mahe suśaraṇāya medhāṃ giram bhare navyasīṃ jāyamānām /	pra su mahe su śaraṇāya medhām giram bhare navyasīm jāyamānām 
SA_GV01_rv_hn05u-681	RV_5,042.13c ya āhanā duhitur vakṣaṇāsu rūpā mināno akṛṇod idaṃ naḥ //	yaḥ āhanāḥ duhituḥ vakṣaṇāsu rūpā minānaḥ akṛṇot idam naḥ 
SA_GV01_rv_hn05u-682	RV_5,042.14a pra suṣṭuti stanayantaṃ ruvantam iḷas patiṃ jaritar nūnam aśyāḥ /	pra suṣṭuti stanayantam ruvantam iḷaḥ patim jaritar nūnam aśyāḥ 
SA_GV01_rv_hn05u-683	RV_5,042.14c yo abdimāṃ udanimāṃ iyarti pra vidyutā rodasī ukṣamāṇaḥ //	yaḥ abdimān udanimān iyarti pra vidyutā rodasī ukṣamāṇaḥ 
SA_GV01_rv_hn05u-684	RV_5,042.15a eṣa stomo mārutaṃ śardho acchā rudrasya sūnūṃr yuvanyūṃr ud aśyāḥ /	eṣa stomaḥ mārutam śardhaḥ acchā rudrasya sūnūn yuvanyūn ud aśyāḥ 
SA_GV01_rv_hn05u-685	RV_5,042.15c kāmo rāye havate mā svasty upa stuhi pṛṣadaśvāṃ ayāsaḥ //	kāmaḥ rāye havate mā svasti upa stuhi pṛṣat aśvān ayāsaḥ 
SA_GV01_rv_hn05u-686	RV_5,042.16a praiṣa stomaḥ pṛthivīm antarikṣaṃ vanaspatīṃr oṣadhī rāye aśyāḥ /	pra eṣa stomaḥ pṛthivīm antarikṣam vanaspatīn oṣadhīḥ rāye aśyāḥ 
SA_GV01_rv_hn05u-687	RV_5,042.16c devo-devaḥ suhavo bhūtu mahyam mā no mātā pṛthivī durmatau dhāt //	devodevaḥ su havaḥ bhūtu mahyam mā naḥ mātā pṛthivī durmatau dhāt 
SA_GV01_rv_hn05u-688	RV_5,042.17a urau devā anibādhe syāma //	urau devāḥ anibādhe syāma 
SA_GV01_rv_hn05u-689	RV_5,042.18a sam aśvinor avasā nūtanena mayobhuvā supraṇītī gamema /	sam aśvinoḥ avasā nūtanena mayobhuvā su praṇītī gamema 
SA_GV01_rv_hn05u-690	RV_5,042.18c ā no rayiṃ vahatam ota vīrān ā viśvāny amṛtā saubhagāni //	ā naḥ rayim vahatam ā uta vīrān ā viśvāni amṛtā saubhagāni 
SA_GV01_rv_hn05u-691	RV_5,043.01a ā dhenavaḥ payasā tūrṇyarthā amardhantīr upa no yantu madhvā /	ā dhenavaḥ payasā tūrṇi arthāḥ a mardhantīḥ upa naḥ yantu madhvā 
SA_GV01_rv_hn05u-692	RV_5,043.01c maho rāye bṛhatīḥ sapta vipro mayobhuvo jaritā johavīti //	mahaḥ rāye bṛhatīḥ sapta vipraḥ mayobhuvaḥ jaritā johavīti 
SA_GV01_rv_hn05u-693	RV_5,043.02a ā suṣṭutī namasā vartayadhyai dyāvā vājāya pṛthivī amṛdhre /	ā suṣṭutī namasā vartayadhyai dyāvā vājāya pṛthivī amṛdhre 
SA_GV01_rv_hn05u-694	RV_5,043.02c pitā mātā madhuvacāḥ suhastā bhare-bhare no yaśasāv aviṣṭām //	pitā mātā madhu vacāḥ su hastā bharebhare naḥ yaśasau aviṣṭām 
SA_GV01_rv_hn05u-695	RV_5,043.03a adhvaryavaś cakṛvāṃso madhūni pra vāyave bharata cāru śukram /	adhvaryavaḥ cakṛvāṃsaḥ madhūni pra vāyave bharata cāru śukram 
SA_GV01_rv_hn05u-696	RV_5,043.03c hoteva naḥ prathamaḥ pāhy asya deva madhvo rarimā te madāya //	hotā iva naḥ prathamaḥ pāhi asya deva madhvaḥ rarimā te madāya 
SA_GV01_rv_hn05u-697	RV_5,043.04a daśa kṣipo yuñjate bāhū adriṃ somasya yā śamitārā suhastā /	daśa kṣipaḥ yuñjate bāhū adrim somasya yā śamitārā su hastā 
SA_GV01_rv_hn05u-698	RV_5,043.04c madhvo rasaṃ sugabhastir giriṣṭhāṃ caniścadad duduhe śukram aṃśuḥ //	madhvaḥ rasam su gabhastiḥ giriṣṭhām caniścadat duduhe śukram aṃśuḥ 
SA_GV01_rv_hn05u-699	RV_5,043.05a asāvi te jujuṣāṇāya somaḥ kratve dakṣāya bṛhate madāya /	asāvi te jujuṣāṇāya somaḥ kratve dakṣāya bṛhate madāya 
SA_GV01_rv_hn05u-700	RV_5,043.05c harī rathe sudhurā yoge arvāg indra priyā kṛṇuhi hūyamānaḥ //	harī rathe su dhurā yoge arvāk indra priyā kṛṇuhi hūyamānaḥ 
SA_GV01_rv_hn05u-701	RV_5,043.06a ā no mahīm aramatiṃ sajoṣā gnāṃ devīṃ namasā rātahavyām /	ā naḥ mahīm aramatim sajoṣāḥ gnām devīm namasā rāta havyām 
SA_GV01_rv_hn05u-702	RV_5,043.06c madhor madāya bṛhatīm ṛtajñām āgne vaha pathibhir devayānaiḥ //	madhoḥ madāya bṛhatīm ṛta jñām ā agne vaha pathibhiḥ deva yānaiḥ 
SA_GV01_rv_hn05u-703	RV_5,043.07a añjanti yam prathayanto na viprā vapāvantaṃ nāgninā tapantaḥ /	añjanti yam prathayantaḥ na viprāḥ vapāvantam na agninā tapantaḥ 
SA_GV01_rv_hn05u-704	RV_5,043.07c pitur na putra upasi preṣṭha ā gharmo agnim ṛtayann asādi //	pituḥ na putraḥ upasi preṣṭhaḥ ā gharmaḥ agnim ṛtayan asādi 
SA_GV01_rv_hn05u-705	RV_5,043.08a acchā mahī bṛhatī śantamā gīr dūto na gantv aśvinā huvadhyai /	acchā mahī bṛhatī śantamā gīḥ dūtaḥ na gantu aśvinā huvadhyai 
SA_GV01_rv_hn05u-706	RV_5,043.08c mayobhuvā sarathā yātam arvāg gantaṃ nidhiṃ dhuram āṇir na nābhim //	mayobhuvā sa rathā yātam arvāk gantam nidhim dhuram āṇiḥ na nābhim 
SA_GV01_rv_hn05u-707	RV_5,043.09a pra tavyaso namauktiṃ turasyāham pūṣṇa uta vāyor adikṣi /	pra tavyasaḥ namauktim turasya aham pūṣṇaḥ uta vāyoḥ adikṣi 
SA_GV01_rv_hn05u-708	RV_5,043.09c yā rādhasā coditārā matīnāṃ yā vājasya draviṇodā uta tman //	yā rādhasā coditārā matīnām yā vājasya draviṇaḥ dā uta tman 
SA_GV01_rv_hn05u-709	RV_5,043.10a ā nāmabhir maruto vakṣi viśvān ā rūpebhir jātavedo huvānaḥ /	ā nāmabhiḥ marutaḥ vakṣi viśvān ā rūpebhiḥ jātavedaḥ huvānaḥ 
SA_GV01_rv_hn05u-710	RV_5,043.10c yajñaṃ giro jarituḥ suṣṭutiṃ ca viśve ganta maruto viśva ūtī //	yajñam giraḥ jarituḥ suṣṭutim ca viśve ganta marutaḥ viśve ūtī 
SA_GV01_rv_hn05u-711	RV_5,043.11a ā no divo bṛhataḥ parvatād ā sarasvatī yajatā gantu yajñam /	ā naḥ divaḥ bṛhataḥ parvatāt ā sarasvatī yajatā gantu yajñam 
SA_GV01_rv_hn05u-712	RV_5,043.11c havaṃ devī jujuṣāṇā ghṛtācī śagmāṃ no vācam uśatī śṛṇotu //	havam devī jujuṣāṇā ghṛtācī śagmām naḥ vācam uśatī śṛṇotu 
SA_GV01_rv_hn05u-713	RV_5,043.12a ā vedhasaṃ nīlapṛṣṭham bṛhantam bṛhaspatiṃ sadane sādayadhvam /	ā vedhasam nīla pṛṣṭham bṛhantam bṛhaspatim sadane sādayadhvam 
SA_GV01_rv_hn05u-714	RV_5,043.12c sādadyoniṃ dama ā dīdivāṃsaṃ hiraṇyavarṇam aruṣaṃ sapema //	sādadyonim dame ā dīdivāṃsam hiraṇya varṇam aruṣam sapema 
SA_GV01_rv_hn05u-715	RV_5,043.13a ā dharṇasir bṛhaddivo rarāṇo viśvebhir gantv omabhir huvānaḥ /	ā dharṇasiḥ bṛhat divaḥ rarāṇaḥ viśvebhiḥ gantu omabhiḥ huvānaḥ 
SA_GV01_rv_hn05u-716	RV_5,043.13c gnā vasāna oṣadhīr amṛdhras tridhātuśṛṅgo vṛṣabho vayodhāḥ //	gnāḥ vasānaḥ oṣadhīḥ amṛdhraḥ tri dhātu śṛṅgaḥ vṛṣabhaḥ vayodhāḥ 
SA_GV01_rv_hn05u-717	RV_5,043.14a mātuṣ pade parame śukra āyor vipanyavo rāspirāso agman /	mātuṣ pade parame śukre āyoḥ vipanyavaḥ rāspirāsaḥ agman 
SA_GV01_rv_hn05u-718	RV_5,043.14c suśevyaṃ namasā rātahavyāḥ śiśum mṛjanty āyavo na vāse //	su śevyam namasā rāta havyāḥ śiśum mṛjanti āyavaḥ na vāse 
SA_GV01_rv_hn05u-719	RV_5,043.15a bṛhad vayo bṛhate tubhyam agne dhiyājuro mithunāsaḥ sacanta /	bṛhat vayaḥ bṛhate tubhyam agne dhiyā juraḥ mithunāsaḥ sacanta 
SA_GV01_rv_hn05u-720	RV_5,043.15c devo-devaḥ suhavo bhūtu mahyam mā no mātā pṛthivī durmatau dhāt //	devodevaḥ su havaḥ bhūtu mahyam mā naḥ mātā pṛthivī durmatau dhāt 
SA_GV01_rv_hn05u-721	RV_5,043.16a urau devā anibādhe syāma //	urau devāḥ anibādhe syāma 
SA_GV01_rv_hn05u-722	RV_5,043.17a sam aśvinor avasā nūtanena mayobhuvā supraṇītī gamema /	sam aśvinoḥ avasā nūtanena mayobhuvā su praṇītī gamema 
SA_GV01_rv_hn05u-723	RV_5,043.17c ā no rayiṃ vahatam ota vīrān ā viśvāny amṛtā saubhagāni //	ā naḥ rayim vahatam ā uta vīrān ā viśvāni amṛtā saubhagāni 
SA_GV01_rv_hn05u-724	RV_5,044.01a tam pratnathā pūrvathā viśvathemathā jyeṣṭhatātim barhiṣadaṃ svarvidam /	tam pratnathā pūrvathā viśvathā imathā jyeṣṭhatātim barhiṣadam svar vidam 
SA_GV01_rv_hn05u-725	RV_5,044.01c pratīcīnaṃ vṛjanaṃ dohase girāśuṃ jayantam anu yāsu vardhase //	pratīcīnam vṛjanam dohase girā āśum jayantam anu yāsu vardhase 
SA_GV01_rv_hn05u-726	RV_5,044.02a śriye sudṛśīr uparasya yāḥ svar virocamānaḥ kakubhām acodate /	śriye su dṛśīḥ uparasya yāḥ svar virocamānaḥ kakubhām a codate 
SA_GV01_rv_hn05u-727	RV_5,044.02c sugopā asi na dabhāya sukrato paro māyābhir ṛta āsa nāma te //	su gopāḥ asi na dabhāya sukrato paras māyābhiḥ ṛte āsa nāma te 
SA_GV01_rv_hn05u-728	RV_5,044.03a atyaṃ haviḥ sacate sac ca dhātu cāriṣṭagātuḥ sa hotā sahobhariḥ /	atyam haviḥ sacate sat ca dhātu ca ariṣṭa gātuḥ sa hotā sahaḥ bhariḥ 
SA_GV01_rv_hn05u-729	RV_5,044.03c prasarsrāṇo anu barhir vṛṣā śiśur madhye yuvājaro visruhā hitaḥ //	prasarsrāṇaḥ anu barhiḥ vṛṣā śiśuḥ madhye yuvā ajaraḥ visruhā hitaḥ 
SA_GV01_rv_hn05u-730	RV_5,044.04a pra va ete suyujo yāmann iṣṭaye nīcīr amuṣmai yamya ṛtāvṛdhaḥ /	pra vaḥ ete su yujaḥ yāman iṣṭaye nīcīḥ amuṣmai yamyaḥ ṛtāvṛdhaḥ 
SA_GV01_rv_hn05u-731	RV_5,044.04c suyantubhiḥ sarvaśāsair abhīśubhiḥ krivir nāmāni pravaṇe muṣāyati //	suyantubhiḥ sarva śāsaiḥ abhīśubhiḥ kriviḥ nāmāni pravaṇe muṣāyati 
SA_GV01_rv_hn05u-732	RV_5,044.05a saṃjarbhurāṇas tarubhiḥ sutegṛbhaṃ vayākinaṃ cittagarbhāsu susvaruḥ /	saṃjarbhurāṇaḥ tarubhiḥ sutegṛbham vayākinam citta garbhāsu susvaruḥ 
SA_GV01_rv_hn05u-733	RV_5,044.05c dhāravākeṣv ṛjugātha śobhase vardhasva patnīr abhi jīvo adhvare //	dhāravākeṣu ṛju gātha śobhase vardhasva patnīḥ abhi jīvaḥ adhvare 
SA_GV01_rv_hn05u-734	RV_5,044.06a yādṛg eva dadṛśe tādṛg ucyate saṃ chāyayā dadhire sidhrayāpsv ā /	yādṛś eva dadṛśe tādṛś ucyate sam chāyayā dadhire sidhrayā apsu ā 
SA_GV01_rv_hn05u-735	RV_5,044.06c mahīm asmabhyam uruṣām uru jrayo bṛhat suvīram anapacyutaṃ sahaḥ //	mahīm asmabhyam uru sām uru jrayaḥ bṛhat su vīram an apacyutam sahaḥ 
SA_GV01_rv_hn05u-736	RV_5,044.07a vety agrur janivān vā ati spṛdhaḥ samaryatā manasā sūryaḥ kaviḥ /	veti agruḥ janivān vai ati spṛdhaḥ samaryatā manasā sūryaḥ kaviḥ 
SA_GV01_rv_hn05u-737	RV_5,044.07c ghraṃsaṃ rakṣantam pari viśvato gayam asmākaṃ śarma vanavat svāvasuḥ //	ghraṃsam rakṣantam pari viśvatas gayam asmākam śarma vanavat svāvasuḥ 
SA_GV01_rv_hn05u-738	RV_5,044.08a jyāyāṃsam asya yatunasya ketuna ṛṣisvaraṃ carati yāsu nāma te /	jyāyāṃsam asya yatunasya ketuna ṛṣi svaram carati yāsu nāma te 
SA_GV01_rv_hn05u-739	RV_5,044.08c yādṛśmin dhāyi tam apasyayā vidad ya u svayaṃ vahate so araṃ karat //	yādṛśmin dhāyi tam apasyayā vidat yaḥ u svayam vahate saḥ aram karat 
SA_GV01_rv_hn05u-740	RV_5,044.09a samudram āsām ava tasthe agrimā na riṣyati savanaṃ yasminn āyatā /	samudram āsām ava tasthe agrimā na riṣyati savanam yasmin āyatā 
SA_GV01_rv_hn05u-741	RV_5,044.09c atrā na hārdi kravaṇasya rejate yatrā matir vidyate pūtabandhanī //	atrā na hārdi kravaṇasya rejate yatrā matiḥ vidyate pūta bandhanī 
SA_GV01_rv_hn05u-742	RV_5,044.10a sa hi kṣatrasya manasasya cittibhir evāvadasya yajatasya sadhreḥ /	sa hi kṣatrasya manasasya cittibhiḥ evāvadasya yajatasya sadhreḥ 
SA_GV01_rv_hn05u-743	RV_5,044.10c avatsārasya spṛṇavāma raṇvabhiḥ śaviṣṭhaṃ vājaṃ viduṣā cid ardhyam //	avatsārasya spṛṇavāma raṇvabhiḥ śaviṣṭham vājam viduṣā cit ardhyam 
SA_GV01_rv_hn05u-744	RV_5,044.11a śyena āsām aditiḥ kakṣyo mado viśvavārasya yajatasya māyinaḥ /	śyenaḥ āsām aditiḥ kakṣyaḥ madaḥ viśva vārasya yajatasya māyinaḥ 
SA_GV01_rv_hn05u-745	RV_5,044.11c sam anyam-anyam arthayanty etave vidur viṣāṇam paripānam anti te //	sam anyam anyam arthayanti etave viduḥ viṣāṇam paripānam anti te 
SA_GV01_rv_hn05u-746	RV_5,044.12a sadāpṛṇo yajato vi dviṣo vadhīd bāhuvṛktaḥ śrutavit taryo vaḥ sacā /	sadāpṛṇaḥ yajataḥ vi dviṣaḥ vadhīt bāhuvṛktaḥ śrutavid taryaḥ vaḥ sacā 
SA_GV01_rv_hn05u-747	RV_5,044.12c ubhā sa varā praty eti bhāti ca yad īṃ gaṇam bhajate suprayāvabhiḥ //	ubhā sa varā prati eti bhāti ca yat īm gaṇam bhajate su prayāvabhiḥ 
SA_GV01_rv_hn05u-748	RV_5,044.13a sutambharo yajamānasya satpatir viśvāsām ūdhaḥ sa dhiyām udañcanaḥ /	sutambharaḥ yajamānasya sat patiḥ viśvāsām ūdhaḥ sa dhiyām 
SA_GV01_rv_hn05u-749	RV_5,044.13c bharad dhenū rasavac chiśriye payo 'nubruvāṇo adhy eti na svapan //	bharat dhenuḥ rasavat śiśriye payaḥ nubruvāṇaḥ adhi eti na svapan 
SA_GV01_rv_hn05u-750	RV_5,044.14a yo jāgāra tam ṛcaḥ kāmayante yo jāgāra tam u sāmāni yanti /	yaḥ jāgāra tam ṛcaḥ kāmayante yaḥ jāgāra tam u sāmāni yanti 
SA_GV01_rv_hn05u-751	RV_5,044.14c yo jāgāra tam ayaṃ soma āha tavāham asmi sakhye nyokāḥ //	yaḥ jāgāra tam ayam somaḥ āha tava aham asmi sakhye nyokāḥ 
SA_GV01_rv_hn05u-752	RV_5,044.15a agnir jāgāra tam ṛcaḥ kāmayante 'gnir jāgāra tam u sāmāni yanti /	agniḥ jāgāra tam ṛcaḥ kāmayante gniḥ jāgāra tam u sāmāni yanti 
SA_GV01_rv_hn05u-753	RV_5,044.15c agnir jāgāra tam ayaṃ soma āha tavāham asmi sakhye nyokāḥ //	agniḥ jāgāra tam ayam somaḥ āha tava aham asmi sakhye nyokāḥ 
SA_GV01_rv_hn05u-754	RV_5,045.01a vidā divo viṣyann adrim ukthair āyatyā uṣaso arcino guḥ /	vidā divaḥ viṣyan adrim ukthaiḥ āyatyāḥ uṣasaḥ arcinaḥ guḥ 
SA_GV01_rv_hn05u-755	RV_5,045.01c apāvṛta vrajinīr ut svar gād vi duro mānuṣīr deva āvaḥ //	apāvṛta vrajinīḥ ud svar gāt vi duraḥ mānuṣīḥ devaḥ āvaḥ 
SA_GV01_rv_hn05u-756	RV_5,045.02a vi sūryo amatiṃ na śriyaṃ sād orvād gavām mātā jānatī gāt /	vi sūryaḥ amatim na śriyam sāt ā ūrvāt gavām mātā jānatī gāt 
SA_GV01_rv_hn05u-757	RV_5,045.02c dhanvarṇaso nadyaḥ khādoarṇā sthūṇeva sumitā dṛṃhata dyauḥ //	dhanu arṇasaḥ nadyaḥ khādoarṇā sthūṇā iva su mitā dṛṃhata dyauḥ 
SA_GV01_rv_hn05u-758	RV_5,045.03a asmā ukthāya parvatasya garbho mahīnāṃ januṣe pūrvyāya /	asmai ukthāya parvatasya garbhaḥ mahīnām januṣe pūrvyāya 
SA_GV01_rv_hn05u-759	RV_5,045.03c vi parvato jihīta sādhata dyaur āvivāsanto dasayanta bhūma //	vi parvataḥ jihīta sādhata dyauḥ āvivāsantaḥ dasayanta bhūma 
SA_GV01_rv_hn05u-760	RV_5,045.04a sūktebhir vo vacobhir devajuṣṭair indrā nv agnī avase huvadhyai /	sūktebhiḥ vaḥ vacobhiḥ deva juṣṭaiḥ indrā nu agnī avase huvadhyai 
SA_GV01_rv_hn05u-761	RV_5,045.04c ukthebhir hi ṣmā kavayaḥ suyajñā āvivāsanto maruto yajanti //	ukthebhiḥ hi sma kavayaḥ su yajñāḥ āvivāsantaḥ marutaḥ yajanti 
SA_GV01_rv_hn05u-762	RV_5,045.05a eto nv adya sudhyo bhavāma pra ducchunā minavāmā varīyaḥ /	nu adya sudhyaḥ bhavāma pra ducchunāḥ minavāma varīyaḥ 
SA_GV01_rv_hn05u-763	RV_5,045.05c āre dveṣāṃsi sanutar dadhāmāyāma prāñco yajamānam accha //	āre dveṣāṃsi sanutar dadhāma āyāma prāñcaḥ yajamānam accha 
SA_GV01_rv_hn05u-764	RV_5,045.06a etā dhiyaṃ kṛṇavāmā sakhāyo 'pa yā mātāṃ ṛṇuta vrajaṃ goḥ /	etā dhiyam kṛṇavāmā sakhāyo pa yā mātā ṛṇuta vrajam goḥ 
SA_GV01_rv_hn05u-765	RV_5,045.06c yayā manur viśiśipraṃ jigāya yayā vaṇig vaṅkur āpā purīṣam //	yayā manuḥ viśiśipram jigāya yayā vaṇij vaṅkuḥ āpa purīṣam 
SA_GV01_rv_hn05u-766	RV_5,045.07a anūnod atra hastayato adrir ārcan yena daśa māso navagvāḥ /	anūnot atra hasta yataḥ adriḥ ārcan yena daśa māsaḥ navagvāḥ 
SA_GV01_rv_hn05u-767	RV_5,045.07c ṛtaṃ yatī saramā gā avindad viśvāni satyāṅgirāś cakāra //	ṛtam yatī saramā gāḥ avindat viśvāni satyā aṅgirāḥ cakāra 
SA_GV01_rv_hn05u-768	RV_5,045.08a viśve asyā vyuṣi māhināyāḥ saṃ yad gobhir aṅgiraso navanta /	viśve asyāḥ vyuṣi māhināyāḥ sam yat gobhiḥ aṅgirasaḥ navanta 
SA_GV01_rv_hn05u-769	RV_5,045.08c utsa āsām parame sadhastha ṛtasya pathā saramā vidad gāḥ //	utsaḥ āsām parame sadhasthe ṛtasya pathā saramā vidat gāḥ 
SA_GV01_rv_hn05u-770	RV_5,045.09a ā sūryo yātu saptāśvaḥ kṣetraṃ yad asyorviyā dīrghayāthe /	ā sūryaḥ yātu sapta aśvaḥ kṣetram yat asya urviyā dīrgha yāthe 
SA_GV01_rv_hn05u-771	RV_5,045.09c raghuḥ śyenaḥ patayad andho acchā yuvā kavir dīdayad goṣu gacchan //	raghuḥ śyenaḥ patayat andhaḥ acchā yuvā kaviḥ dīdayat goṣu gacchan 
SA_GV01_rv_hn05u-772	RV_5,045.10a ā sūryo aruhac chukram arṇo 'yukta yad dharito vītapṛṣṭhāḥ /	ā sūryaḥ aruhat śukram arṇaḥ yukta yat haritaḥ vīta pṛṣṭhāḥ 
SA_GV01_rv_hn05u-773	RV_5,045.10c udnā na nāvam anayanta dhīrā āśṛṇvatīr āpo arvāg atiṣṭhan //	udnā na nāvam anayanta dhīrāḥ āśṛṇvatīḥ āpaḥ arvāk atiṣṭhan 
SA_GV01_rv_hn05u-774	RV_5,045.11a dhiyaṃ vo apsu dadhiṣe svarṣāṃ yayātaran daśa māso navagvāḥ /	dhiyam vaḥ apsu dadhiṣe svarṣām yayā ataran daśa māsaḥ navagvāḥ 
SA_GV01_rv_hn05u-775	RV_5,045.11c ayā dhiyā syāma devagopā ayā dhiyā tuturyāmāty aṃhaḥ //	ayā dhiyā syāma deva gopāḥ ayā dhiyā tuturyāma ati aṃhaḥ 
SA_GV01_rv_hn05u-776	RV_5,046.01a hayo na vidvāṃ ayuji svayaṃ dhuri tāṃ vahāmi prataraṇīm avasyuvam /	hayaḥ na vidvān ayuji svayam dhuri tām vahāmi prataraṇīm avasyuvam 
SA_GV01_rv_hn05u-777	RV_5,046.01c nāsyā vaśmi vimucaṃ nāvṛtam punar vidvān pathaḥ puraeta ṛju neṣati //	na asyāḥ vaśmi vimucam na āvṛtam punar vidvān pathaḥ puraetā ṛju neṣati 
SA_GV01_rv_hn05u-778	RV_5,046.02a agna indra varuṇa mitra devāḥ śardhaḥ pra yanta mārutota viṣṇo /	agne indra varuṇa mitra devāḥ śardhaḥ pra yanta māruta uta viṣṇo 
SA_GV01_rv_hn05u-779	RV_5,046.02c ubhā nāsatyā rudro adha gnāḥ pūṣā bhagaḥ sarasvatī juṣanta //	ubhā nāsatyā rudraḥ adha gnāḥ pūṣā bhagaḥ sarasvatī juṣanta 
SA_GV01_rv_hn05u-780	RV_5,046.03a indrāgnī mitrāvaruṇāditiṃ svaḥ pṛthivīṃ dyām marutaḥ parvatāṃ apaḥ /	indra agnī mitrāvaruṇā aditim svar pṛthivīm dyām marutaḥ parvatān apaḥ 
SA_GV01_rv_hn05u-781	RV_5,046.03c huve viṣṇum pūṣaṇam brahmaṇas patim bhagaṃ nu śaṃsaṃ savitāram ūtaye //	huve viṣṇum pūṣaṇam brahmaṇaḥ patim bhagam nu śaṃsam savitāram ūtaye 
SA_GV01_rv_hn05u-782	RV_5,046.04a uta no viṣṇur uta vāto asridho draviṇodā uta somo mayas karat /	uta naḥ viṣṇuḥ uta vātaḥ asridhaḥ draviṇaḥ dāḥ uta somaḥ mayaḥ karat 
SA_GV01_rv_hn05u-783	RV_5,046.04c uta ṛbhava uta rāye no aśvinota tvaṣṭota vibhvānu maṃsate //	uta ṛbhavaḥ uta rāye naḥ aśvinā uta tvaṣṭā uta vibhvā anu maṃsate 
SA_GV01_rv_hn05u-784	RV_5,046.05a uta tyan no mārutaṃ śardha ā gamad divikṣayaṃ yajatam barhir āsade /	uta tyad naḥ mārutam śardhaḥ ā gamat divikṣayam yajatam barhiḥ āsade 
SA_GV01_rv_hn05u-785	RV_5,046.05c bṛhaspatiḥ śarma pūṣota no yamad varūthyaṃ varuṇo mitro aryamā //	bṛhaspatiḥ śarma pūṣā uta naḥ yamat varūthyam varuṇaḥ mitraḥ aryamā 
SA_GV01_rv_hn05u-786	RV_5,046.06a uta tye naḥ parvatāsaḥ suśastayaḥ sudītayo nadyas trāmaṇe bhuvan /	uta tye naḥ parvatāsaḥ su śastayaḥ su dītayaḥ nadyaḥ trāmaṇe bhuvan 
SA_GV01_rv_hn05u-787	RV_5,046.06c bhago vibhaktā śavasāvasā gamad uruvyacā aditiḥ śrotu me havam //	bhagaḥ vibhaktā śavasā avasā gamat uru vyacāḥ aditiḥ śrotu me havam 
SA_GV01_rv_hn05u-788	RV_5,046.07a devānām patnīr uśatīr avantu naḥ prāvantu nas tujaye vājasātaye /	devānām patnīḥ uśatīḥ avantu naḥ prāvantu naḥ tujaye vājasātaye 
SA_GV01_rv_hn05u-789	RV_5,046.07c yāḥ pārthivāso yā apām api vrate tā no devīḥ suhavāḥ śarma yacchata //	yāḥ pārthivāsaḥ yāḥ apām api vrate tāḥ naḥ devīḥ su havāḥ śarma yacchata 
SA_GV01_rv_hn05u-790	RV_5,046.08a uta gnā vyantu devapatnīr indrāṇy agnāyy aśvinī rāṭ /	uta gnāḥ vyantu deva patnīḥ indrāṇī agnāyī aśvinī rāj 
SA_GV01_rv_hn05u-791	RV_5,046.08c ā rodasī varuṇānī śṛṇotu vyantu devīr ya ṛtur janīnām //	ā rodasī varuṇānī śṛṇotu vyantu devīḥ yaḥ ṛtuḥ janīnām 
SA_GV01_rv_hn05u-792	RV_5,047.01a prayuñjatī diva eti bruvāṇā mahī mātā duhitur bodhayantī /	prayuñjatī divaḥ eti bruvāṇā mahī mātā duhituḥ bodhayantī 
SA_GV01_rv_hn05u-793	RV_5,047.01c āvivāsantī yuvatir manīṣā pitṛbhya ā sadane johuvānā //	āvivāsantī yuvatiḥ manīṣā pitṛbhyaḥ ā sadane johuvānā 
SA_GV01_rv_hn05u-794	RV_5,047.02a ajirāsas tadapa īyamānā ātasthivāṃso amṛtasya nābhim /	ajirāsaḥ tad apaḥ īyamānāḥ ātasthivāṃsaḥ amṛtasya nābhim 
SA_GV01_rv_hn05u-795	RV_5,047.02c anantāsa uravo viśvataḥ sīm pari dyāvāpṛthivī yanti panthāḥ //	anantāsaḥ uravaḥ viśvatas sīm pari dyāvāpṛthivī yanti panthāḥ 
SA_GV01_rv_hn05u-796	RV_5,047.03a ukṣā samudro aruṣaḥ suparṇaḥ pūrvasya yonim pitur ā viveśa /	ukṣā samudraḥ aruṣaḥ suparṇaḥ pūrvasya yonim pituḥ ā viveśa 
SA_GV01_rv_hn05u-797	RV_5,047.03c madhye divo nihitaḥ pṛśnir aśmā vi cakrame rajasas pāty antau //	madhye divaḥ nihitaḥ pṛśniḥ aśmā vi cakrame rajasaḥ pāti antau 
SA_GV01_rv_hn05u-798	RV_5,047.04a catvāra īm bibhrati kṣemayanto daśa garbhaṃ carase dhāpayante /	catvāraḥ īm bibhrati kṣemayantaḥ daśa garbham carase dhāpayante 
SA_GV01_rv_hn05u-799	RV_5,047.04c tridhātavaḥ paramā asya gāvo divaś caranti pari sadyo antān //	tri dhātavaḥ paramāḥ asya gāvaḥ divaḥ caranti pari sadyas antān 
SA_GV01_rv_hn05u-800	RV_5,047.05a idaṃ vapur nivacanaṃ janāsaś caranti yan nadyas tasthur āpaḥ /	idam vapuḥ nivacanam janāsaḥ caranti yat nadyaḥ tasthuḥ āpaḥ 
SA_GV01_rv_hn05u-801	RV_5,047.05c dve yad īm bibhṛto mātur anye iheha jāte yamyā sabandhū //	dve yat īm bibhṛtaḥ mātuḥ anye iha iha jāte yamyā sabandhū 
SA_GV01_rv_hn05u-802	RV_5,047.06a vi tanvate dhiyo asmā apāṃsi vastrā putrāya mātaro vayanti /	vi tanvate dhiyaḥ asmai apāṃsi vastrā putrāya mātaraḥ vayanti 
SA_GV01_rv_hn05u-803	RV_5,047.06c upaprakṣe vṛṣaṇo modamānā divas pathā vadhvo yanty accha //	upaprakṣe vṛṣaṇaḥ modamānāḥ divaḥ pathā vadhvaḥ yanti accha 
SA_GV01_rv_hn05u-804	RV_5,047.07a tad astu mitrāvaruṇā tad agne śaṃ yor asmabhyam idam astu śastam /	tat astu mitrāvaruṇā tat agne śam yos asmabhyam idam astu śastam 
SA_GV01_rv_hn05u-805	RV_5,047.07c aśīmahi gādham uta pratiṣṭhāṃ namo dive bṛhate sādanāya //	aśīmahi gādham uta pratiṣṭhām namaḥ dive bṛhate sādanāya 
SA_GV01_rv_hn05u-806	RV_5,048.01a kad u priyāya dhāmne manāmahe svakṣatrāya svayaśase mahe vayam /	kad u priyāya dhāmne manāmahe svakṣatrāya sva yaśase mahe vayam 
SA_GV01_rv_hn05u-807	RV_5,048.01c āmenyasya rajaso yad abhra āṃ apo vṛṇānā vitanoti māyinī //	āmenyasya rajasaḥ yat abhre ām apaḥ vṛṇānā vitanoti māyinī 
SA_GV01_rv_hn05u-808	RV_5,048.02a tā atnata vayunaṃ vīravakṣaṇaṃ samānyā vṛtayā viśvam ā rajaḥ /	tāḥ atnata vayunam vīra vakṣaṇam samānyā vṛtayā viśvam ā rajaḥ 
SA_GV01_rv_hn05u-809	RV_5,048.02c apo apācīr aparā apejate pra pūrvābhis tirate devayur janaḥ //	apaḥ apācīḥ aparāḥ apejate pra pūrvābhiḥ tirate devayuḥ janaḥ 
SA_GV01_rv_hn05u-810	RV_5,048.03a ā grāvabhir ahanyebhir aktubhir variṣṭhaṃ vajram ā jigharti māyini /	ā grāvabhiḥ ahanyebhiḥ aktubhiḥ variṣṭham vajram ā jigharti māyini 
SA_GV01_rv_hn05u-811	RV_5,048.03c śataṃ vā yasya pracaran sve dame saṃvartayanto vi ca vartayann ahā //	śatam vā yasya pracaran sve dame saṃvartayantaḥ vi ca vartayan ahā 
SA_GV01_rv_hn05u-812	RV_5,048.04a tām asya rītim paraśor iva praty anīkam akhyam bhuje asya varpasaḥ /	tām asya rītim paraśoḥ iva prati anīkam akhyam bhuje asya varpasaḥ 
SA_GV01_rv_hn05u-813	RV_5,048.04c sacā yadi pitumantam iva kṣayaṃ ratnaṃ dadhāti bharahūtaye viśe //	sacā yadi pitumantam iva kṣayam ratnam dadhāti bhara hūtaye viśe 
SA_GV01_rv_hn05u-814	RV_5,048.05a sa jihvayā caturanīka ṛñjate cāru vasāno varuṇo yatann arim /	sa jihvayā catur anīkaḥ ṛñjate cāru vasānaḥ varuṇaḥ yatan arim 
SA_GV01_rv_hn05u-815	RV_5,048.05c na tasya vidma puruṣatvatā vayaṃ yato bhagaḥ savitā dāti vāryam //	na tasya vidma puruṣatva tā vayam yatas bhagaḥ savitā dāti vāryam 
SA_GV01_rv_hn05u-816	RV_5,049.01a devaṃ vo adya savitāram eṣe bhagaṃ ca ratnaṃ vibhajantam āyoḥ /	devam vaḥ adya savitāram eṣe bhagam ca ratnam vibhajantam āyoḥ 
SA_GV01_rv_hn05u-817	RV_5,049.01c ā vāṃ narā purubhujā vavṛtyāṃ dive-dive cid aśvinā sakhīyan //	ā vām narā puru bhujā vavṛtyām dive dive cit aśvinā sakhīyan 
SA_GV01_rv_hn05u-818	RV_5,049.02a prati prayāṇam asurasya vidvān sūktair devaṃ savitāraṃ duvasya /	prati prayāṇam asurasya vidvān sūktaiḥ devam savitāram duvasya 
SA_GV01_rv_hn05u-819	RV_5,049.02c upa bruvīta namasā vijānañ jyeṣṭhaṃ ca ratnaṃ vibhajantam āyoḥ //	upa bruvīta namasā vijānam jyeṣṭham ca ratnam vibhajantam āyoḥ 
SA_GV01_rv_hn05u-820	RV_5,049.03a adatrayā dayate vāryāṇi pūṣā bhago aditir vasta usraḥ /	adatrayā dayate vāryāṇi pūṣā bhagaḥ aditiḥ vaste usraḥ 
SA_GV01_rv_hn05u-821	RV_5,049.03c indro viṣṇur varuṇo mitro agnir ahāni bhadrā janayanta dasmāḥ //	indraḥ viṣṇuḥ varuṇaḥ mitraḥ agniḥ ahāni bhadrā janayanta dasmāḥ 
SA_GV01_rv_hn05u-822	RV_5,049.04a tan no anarvā savitā varūthaṃ tat sindhava iṣayanto anu gman /	tat naḥ anarvā savitā varūtham tat sindhavaḥ iṣayantaḥ anu gman 
SA_GV01_rv_hn05u-823	RV_5,049.04c upa yad voce adhvarasya hotā rāyaḥ syāma patayo vājaratnāḥ //	upa yat voce adhvarasya hotā rāyaḥ syāma patayaḥ vāja ratnāḥ 
SA_GV01_rv_hn05u-824	RV_5,049.05a pra ye vasubhya īvad ā namo dur ye mitre varuṇe sūktavācaḥ /	pra ye vasubhyaḥ īvat ā namaḥ duḥ ye mitre varuṇe sūkta vācaḥ 
SA_GV01_rv_hn05u-825	RV_5,049.05c avaitv abhvaṃ kṛṇutā varīyo divaspṛthivyor avasā madema //	avaitu abhvam kṛṇuta varīyaḥ divaspṛthivyoḥ avasā madema 
SA_GV01_rv_hn05u-826	RV_5,050.01a viśvo devasya netur marto vurīta sakhyam /	viśvaḥ devasya netuḥ martaḥ vurīta sakhyam 
SA_GV01_rv_hn05u-827	RV_5,050.01c viśvo rāya iṣudhyati dyumnaṃ vṛṇīta puṣyase //	viśvaḥ rāyaḥ iṣudhyati dyumnam vṛṇīta puṣyase 
SA_GV01_rv_hn05u-828	RV_5,050.02a te te deva netar ye cemāṃ anuśase /	te te deva netar ye ca imām anuśase 
SA_GV01_rv_hn05u-829	RV_5,050.02c te rāyā te hy āpṛce sacemahi sacathyaiḥ //	te rāyā te hi āpṛce sacemahi sacathyaiḥ 
SA_GV01_rv_hn05u-830	RV_5,050.03a ato na ā nṝn atithīn ataḥ patnīr daśasyata /	atas naḥ ā nṝn atithīn atas patnīḥ daśasyata 
SA_GV01_rv_hn05u-831	RV_5,050.03c āre viśvam patheṣṭhāṃ dviṣo yuyotu yūyuviḥ //	āre viśvam patheṣṭhām dviṣaḥ yuyotu yūyuviḥ 
SA_GV01_rv_hn05u-832	RV_5,050.04a yatra vahnir abhihito dudravad droṇyaḥ paśuḥ /	yatra vahniḥ abhihitaḥ dudravat droṇyaḥ paśuḥ 
SA_GV01_rv_hn05u-833	RV_5,050.04c nṛmaṇā vīrapastyo 'rṇā dhīreva sanitā //	nṛmaṇāḥ vīra pastyoḥ rṇā dhīrā iva sanitā 
SA_GV01_rv_hn05u-834	RV_5,050.05a eṣa te deva netā rathaspatiḥ śaṃ rayiḥ /	eṣa te deva netā rathaspatiḥ śam rayiḥ 
SA_GV01_rv_hn05u-835	RV_5,050.05c śaṃ rāye śaṃ svastaya iṣastuto manāmahe devastuto manāmahe //	śam rāye śam svastaye iṣa stutaḥ manāmahe deva stutaḥ manāmahe 
SA_GV01_rv_hn05u-836	RV_5,051.01a agne sutasya pītaye viśvair ūmebhir ā gahi /	agne sutasya pītaye viśvaiḥ ūmebhiḥ ā gahi 
SA_GV01_rv_hn05u-837	RV_5,051.01c devebhir havyadātaye //	devebhiḥ havya dātaye 
SA_GV01_rv_hn05u-838	RV_5,051.02a ṛtadhītaya ā gata satyadharmāṇo adhvaram /	ṛta dhītayaḥ ā gata satya dharmāṇaḥ adhvaram 
SA_GV01_rv_hn05u-839	RV_5,051.02c agneḥ pibata jihvayā //	agneḥ pibata jihvayā 
SA_GV01_rv_hn05u-840	RV_5,051.03a viprebhir vipra santya prātaryāvabhir ā gahi /	viprebhiḥ vipra santya prātaryāvabhiḥ ā gahi 
SA_GV01_rv_hn05u-841	RV_5,051.03c devebhiḥ somapītaye //	devebhiḥ soma pītaye 
SA_GV01_rv_hn05u-842	RV_5,051.04a ayaṃ somaś camū suto 'matre pari ṣicyate /	ayam somaḥ camū sutaḥ matre pari sicyate 
SA_GV01_rv_hn05u-843	RV_5,051.04c priya indrāya vāyave //	priyaḥ indrāya vāyave 
SA_GV01_rv_hn05u-844	RV_5,051.05a vāyav ā yāhi vītaye juṣāṇo havyadātaye /	vāyo ā yāhi vītaye juṣāṇaḥ havya dātaye 
SA_GV01_rv_hn05u-845	RV_5,051.05c pibā sutasyāndhaso abhi prayaḥ //	pibā sutasya andhasaḥ abhi prayaḥ 
SA_GV01_rv_hn05u-846	RV_5,051.06a indraś ca vāyav eṣāṃ sutānām pītim arhathaḥ /	indraḥ ca vāyo eṣām sutānām pītim arhathaḥ 
SA_GV01_rv_hn05u-847	RV_5,051.06c tāñ juṣethām arepasāv abhi prayaḥ //	tām juṣethām arepasau abhi prayaḥ 
SA_GV01_rv_hn05u-848	RV_5,051.07a sutā indrāya vāyave somāso dadhyāśiraḥ /	sutāḥ indrāya vāyave somāsaḥ dadhi āśiraḥ 
SA_GV01_rv_hn05u-849	RV_5,051.07c nimnaṃ na yanti sindhavo 'bhi prayaḥ //	nimnam na yanti sindhavaḥ bhi prayaḥ 
SA_GV01_rv_hn05u-850	RV_5,051.08a sajūr viśvebhir devebhir aśvibhyām uṣasā sajūḥ /	sajūs viśvebhiḥ devebhiḥ aśvibhyām uṣasā sajūs 
SA_GV01_rv_hn05u-851	RV_5,051.08c ā yāhy agne atrivat sute raṇa //	ā yāhi agne atri vat sute raṇa 
SA_GV01_rv_hn05u-852	RV_5,051.09a sajūr mitrāvaruṇābhyāṃ sajūḥ somena viṣṇunā /	sajūs mitrāvaruṇābhyām sajūs somena viṣṇunā 
SA_GV01_rv_hn05u-853	RV_5,051.09c ā yāhy agne atrivat sute raṇa //	ā yāhi agne atri vat sute raṇa 
SA_GV01_rv_hn05u-854	RV_5,051.10a sajūr ādityair vasubhiḥ sajūr indreṇa vāyunā /	sajūs ādityaiḥ vasubhiḥ sajūs indreṇa vāyunā 
SA_GV01_rv_hn05u-855	RV_5,051.10c ā yāhy agne atrivat sute raṇa //	ā yāhi agne atri vat sute raṇa 
SA_GV01_rv_hn05u-856	RV_5,051.11a svasti no mimītām aśvinā bhagaḥ svasti devy aditir anarvaṇaḥ /	svasti naḥ mimītām aśvinā bhagaḥ svasti devī aditiḥ anarvaṇaḥ 
SA_GV01_rv_hn05u-857	RV_5,051.11c svasti pūṣā asuro dadhātu naḥ svasti dyāvāpṛthivī sucetunā //	svasti pūṣā asuraḥ dadhātu naḥ svasti dyāvāpṛthivī sucetunā 
SA_GV01_rv_hn05u-858	RV_5,051.12a svastaye vāyum upa bravāmahai somaṃ svasti bhuvanasya yas patiḥ /	svastaye vāyum upa bravāmahai somam svasti bhuvanasya yaḥ patiḥ 
SA_GV01_rv_hn05u-859	RV_5,051.12c bṛhaspatiṃ sarvagaṇaṃ svastaye svastaya ādityāso bhavantu naḥ //	bṛhaspatim sarva gaṇam svastaye svastaye ādityāsaḥ bhavantu naḥ 
SA_GV01_rv_hn05u-860	RV_5,051.13a viśve devā no adyā svastaye vaiśvānaro vasur agniḥ svastaye /	viśve devāḥ naḥ adya svastaye vaiśvānaraḥ vasuḥ agniḥ svastaye 
SA_GV01_rv_hn05u-861	RV_5,051.13c devā avantv ṛbhavaḥ svastaye svasti no rudraḥ pātv aṃhasaḥ //	devāḥ avantu ṛbhavaḥ svastaye svasti naḥ rudraḥ pātu aṃhasaḥ 
SA_GV01_rv_hn05u-862	RV_5,051.14a svasti mitrāvaruṇā svasti pathye revati /	svasti mitrāvaruṇā svasti pathye revati 
SA_GV01_rv_hn05u-863	RV_5,051.14c svasti na indraś cāgniś ca svasti no adite kṛdhi //	svasti naḥ indraḥ ca agniḥ ca svasti naḥ adite kṛdhi 
SA_GV01_rv_hn05u-864	RV_5,051.15a svasti panthām anu carema sūryācandramasāv iva /	svasti panthām anu carema sūryācandramasau iva 
SA_GV01_rv_hn05u-865	RV_5,051.15c punar dadatāghnatā jānatā saṃ gamemahi //	punar dadatā a ghnatā jānatā sam gamemahi 
SA_GV01_rv_hn05u-866	RV_5,052.01a pra śyāvāśva dhṛṣṇuyārcā marudbhir ṛkvabhiḥ /	pra śyāvāśva dhṛṣṇuyā arca marudbhiḥ ṛkvabhiḥ 
SA_GV01_rv_hn05u-867	RV_5,052.01c ye adrogham anuṣvadhaṃ śravo madanti yajñiyāḥ //	ye adrogham anuṣvadham śravaḥ madanti yajñiyāḥ 
SA_GV01_rv_hn05u-868	RV_5,052.02a te hi sthirasya śavasaḥ sakhāyaḥ santi dhṛṣṇuyā /	te hi sthirasya śavasaḥ sakhāyaḥ santi dhṛṣṇuyā 
SA_GV01_rv_hn05u-869	RV_5,052.02c te yāmann ā dhṛṣadvinas tmanā pānti śaśvataḥ //	te yāman ā dhṛṣadvinaḥ tmanā pānti śaśvataḥ 
SA_GV01_rv_hn05u-870	RV_5,052.03a te syandrāso nokṣaṇo 'ti ṣkandanti śarvarīḥ /	te syandrāsaḥ na ukṣaṇaḥ ti skandanti śarvarīḥ 
SA_GV01_rv_hn05u-871	RV_5,052.03c marutām adhā maho divi kṣamā ca manmahe //	marutām adhā mahaḥ divi kṣamā ca manmahe 
SA_GV01_rv_hn05u-872	RV_5,052.04a marutsu vo dadhīmahi stomaṃ yajñaṃ ca dhṛṣṇuyā /	marutsu vaḥ dadhīmahi stomam yajñam ca dhṛṣṇuyā 
SA_GV01_rv_hn05u-873	RV_5,052.04c viśve ye mānuṣā yugā pānti martyaṃ riṣaḥ //	viśve ye mānuṣā yugā pānti martyam riṣaḥ 
SA_GV01_rv_hn05u-874	RV_5,052.05a arhanto ye sudānavo naro asāmiśavasaḥ /	arhantaḥ ye sudānavaḥ naraḥ asāmi śavasaḥ 
SA_GV01_rv_hn05u-875	RV_5,052.05c pra yajñaṃ yajñiyebhyo divo arcā marudbhyaḥ //	pra yajñam yajñiyebhyaḥ divaḥ arca marudbhyaḥ 
SA_GV01_rv_hn05u-876	RV_5,052.06a ā rukmair ā yudhā nara ṛṣvā ṛṣṭīr asṛkṣata /	ā rukmaiḥ ā yudhā naraḥ ṛṣvāḥ ṛṣṭīḥ asṛkṣata 
SA_GV01_rv_hn05u-877	RV_5,052.06c anv enāṃ aha vidyuto maruto jajjhatīr iva bhānur arta tmanā divaḥ //	anu enām aha vidyutaḥ marutaḥ jajjhatīḥ iva bhānuḥ arta tmanā divaḥ 
SA_GV01_rv_hn05u-878	RV_5,052.07a ye vāvṛdhanta pārthivā ya urāv antarikṣa ā /	ye vāvṛdhanta pārthivāḥ ye urau antarikṣe ā 
SA_GV01_rv_hn05u-879	RV_5,052.07c vṛjane vā nadīnāṃ sadhasthe vā maho divaḥ //	vṛjane vā nadīnām sadhasthe vā mahaḥ divaḥ 
SA_GV01_rv_hn05u-880	RV_5,052.08a śardho mārutam uc chaṃsa satyaśavasam ṛbhvasam /	śardhaḥ mārutam ud śaṃsa satya śavasam ṛbhvasam 
SA_GV01_rv_hn05u-881	RV_5,052.08c uta sma te śubhe naraḥ pra syandrā yujata tmanā //	uta sma te śubhe naraḥ pra syandrā yujata tmanā 
SA_GV01_rv_hn05u-882	RV_5,052.09a uta sma te paruṣṇyām ūrṇā vasata śundhyavaḥ /	uta sma te paruṣṇyām ūrṇāḥ vasata śundhyavaḥ 
SA_GV01_rv_hn05u-883	RV_5,052.09c uta pavyā rathānām adrim bhindanty ojasā //	uta pavyā rathānām adrim bhindanti ojasā 
SA_GV01_rv_hn05u-884	RV_5,052.10a āpathayo vipathayo 'ntaspathā anupathāḥ /	āpathayaḥ vipathayaḥ ntaspathāḥ anupathāḥ 
SA_GV01_rv_hn05u-885	RV_5,052.10c etebhir mahyaṃ nāmabhir yajñaṃ viṣṭāra ohate //	etebhiḥ mahyam nāmabhiḥ yajñam viṣṭāre ohate 
SA_GV01_rv_hn05u-886	RV_5,052.11a adhā naro ny ohate 'dhā niyuta ohate /	adhā naraḥ ni ohate dhāḥ niyutaḥ ohate 
SA_GV01_rv_hn05u-887	RV_5,052.11c adhā pārāvatā iti citrā rūpāṇi darśyā //	adhā pārāvatāḥ iti citrā rūpāṇi darśyā 
SA_GV01_rv_hn05u-888	RV_5,052.12a chandastubhaḥ kubhanyava utsam ā kīriṇo nṛtuḥ /	chanda stubhaḥ kubhanyavaḥ utsam ā kīriṇaḥ nṛtuḥ 
SA_GV01_rv_hn05u-889	RV_5,052.12c te me ke cin na tāyava ūmā āsan dṛśi tviṣe //	te me ke cit na tāyavaḥ ūmāḥ āsan dṛśi tviṣe 
SA_GV01_rv_hn05u-890	RV_5,052.13a ya ṛṣvā ṛṣṭividyutaḥ kavayaḥ santi vedhasaḥ /	ye ṛṣvāḥ ṛṣṭi vidyutaḥ kavayaḥ santi vedhasaḥ 
SA_GV01_rv_hn05u-891	RV_5,052.13c tam ṛṣe mārutaṃ gaṇaṃ namasyā ramayā girā //	tam ṛṣe mārutam gaṇam namasya ramaya girā 
SA_GV01_rv_hn05u-892	RV_5,052.14a accha ṛṣe mārutaṃ gaṇaṃ dānā mitraṃ na yoṣaṇā /	accha ṛṣe mārutam gaṇam dānā mitram na yoṣaṇā 
SA_GV01_rv_hn05u-893	RV_5,052.14c divo vā dhṛṣṇava ojasā stutā dhībhir iṣaṇyata //	divaḥ vā dhṛṣṇavaḥ ojasā stutāḥ dhībhiḥ iṣaṇyata 
SA_GV01_rv_hn05u-894	RV_5,052.15a nū manvāna eṣāṃ devāṃ acchā na vakṣaṇā /	nu manvānaḥ eṣām devān acchā na vakṣaṇā 
SA_GV01_rv_hn05u-895	RV_5,052.15c dānā saceta sūribhir yāmaśrutebhir añjibhiḥ //	dānā saceta sūribhiḥ yāma śrutebhiḥ añjibhiḥ 
SA_GV01_rv_hn05u-896	RV_5,052.16a pra ye me bandhveṣe gāṃ vocanta sūrayaḥ pṛśniṃ vocanta mātaram /	pra ye me bandhu eṣe gām vocanta sūrayaḥ pṛśnim vocanta mātaram 
SA_GV01_rv_hn05u-897	RV_5,052.16c adhā pitaram iṣmiṇaṃ rudraṃ vocanta śikvasaḥ //	adhā pitaram iṣmiṇam rudram vocanta śikvasaḥ 
SA_GV01_rv_hn05u-898	RV_5,052.17a sapta me sapta śākina ekam-ekā śatā daduḥ /	sapta me sapta śākinaḥ ekam ekā śatā daduḥ 
SA_GV01_rv_hn05u-899	RV_5,052.17c yamunāyām adhi śrutam ud rādho gavyam mṛje ni rādho aśvyam mṛje //	yamunāyām adhi śrutam ud rādhaḥ gavyam mṛje ni rādhaḥ aśvyam mṛje 
SA_GV01_rv_hn05u-900	RV_5,053.01a ko veda jānam eṣāṃ ko vā purā sumneṣv āsa marutām /	kaḥ veda jānam eṣām kaḥ vā purā sumneṣu āsa marutām 
SA_GV01_rv_hn05u-901	RV_5,053.01c yad yuyujre kilāsyaḥ //	yat yuyujre kilāsyaḥ 
SA_GV01_rv_hn05u-902	RV_5,053.02a aitān ratheṣu tasthuṣaḥ kaḥ śuśrāva kathā yayuḥ /	ā etān ratheṣu tasthuṣaḥ kaḥ śuśrāva kathā yayuḥ 
SA_GV01_rv_hn05u-903	RV_5,053.02c kasmai sasruḥ sudāse anv āpaya iḷābhir vṛṣṭayaḥ saha //	kasmai sasruḥ sudāse anu āpayaḥ iḷābhiḥ vṛṣṭayaḥ saha 
SA_GV01_rv_hn05u-904	RV_5,053.03a te ma āhur ya āyayur upa dyubhir vibhir made /	te me āhuḥ ye āyayuḥ upa dyubhiḥ vibhiḥ made 
SA_GV01_rv_hn05u-905	RV_5,053.03c naro maryā arepasa imān paśyann iti ṣṭuhi //	naraḥ maryāḥ arepasaḥ imān paśyan iti stuhi 
SA_GV01_rv_hn05u-906	RV_5,053.04a ye añjiṣu ye vāśīṣu svabhānavaḥ srakṣu rukmeṣu khādiṣu /	ye añjiṣu ye vāśīṣu sva bhānavaḥ srakṣu rukmeṣu khādiṣu 
SA_GV01_rv_hn05u-907	RV_5,053.04c śrāyā ratheṣu dhanvasu //	śrāyāḥ ratheṣu dhanvasu 
SA_GV01_rv_hn05u-908	RV_5,053.05a yuṣmākaṃ smā rathāṃ anu mude dadhe maruto jīradānavaḥ /	yuṣmākam smā rathān anu mude dadhe marutaḥ jīra dānavaḥ 
SA_GV01_rv_hn05u-909	RV_5,053.05c vṛṣṭī dyāvo yatīr iva //	vṛṣṭī dyāvaḥ yatīḥ iva 
SA_GV01_rv_hn05u-910	RV_5,053.06a ā yaṃ naraḥ sudānavo dadāśuṣe divaḥ kośam acucyavuḥ /	ā yam naraḥ sudānavaḥ dadāśuṣe divaḥ kośam acucyavuḥ 
SA_GV01_rv_hn05u-911	RV_5,053.06c vi parjanyaṃ sṛjanti rodasī anu dhanvanā yanti vṛṣṭayaḥ //	vi parjanyam sṛjanti rodasī anu dhanvanā yanti vṛṣṭayaḥ 
SA_GV01_rv_hn05u-912	RV_5,053.07a tatṛdānāḥ sindhavaḥ kṣodasā rajaḥ pra sasrur dhenavo yathā /	tatṛdānāḥ sindhavaḥ kṣodasā rajaḥ pra sasruḥ dhenavaḥ yathā 
SA_GV01_rv_hn05u-913	RV_5,053.07c syannā aśvā ivādhvano vimocane vi yad vartanta enyaḥ //	syannāḥ aśvāḥ iva adhvanaḥ vimocane vi yat vartante enyaḥ 
SA_GV01_rv_hn05u-914	RV_5,053.08a ā yāta maruto diva āntarikṣād amād uta /	ā yāta marutaḥ divaḥ āntarikṣāt amāt uta 
SA_GV01_rv_hn05u-915	RV_5,053.08c māva sthāta parāvataḥ //	mā ava sthāta parāvataḥ 
SA_GV01_rv_hn05u-916	RV_5,053.09a mā vo rasānitabhā kubhā krumur mā vaḥ sindhur ni rīramat /	mā vaḥ rasā anitabhā kubhā krumuḥ mā vaḥ sindhuḥ ni rīramat 
SA_GV01_rv_hn05u-917	RV_5,053.09c mā vaḥ pari ṣṭhāt sarayuḥ purīṣiṇy asme it sumnam astu vaḥ //	mā vaḥ pari sthāt sarayuḥ purīṣiṇī asme id sumnam astu vaḥ 
SA_GV01_rv_hn05u-918	RV_5,053.10a taṃ vaḥ śardhaṃ rathānāṃ tveṣaṃ gaṇam mārutaṃ navyasīnām /	tam vaḥ śardham rathānām tveṣam gaṇam mārutam navyasīnām 
SA_GV01_rv_hn05u-919	RV_5,053.10c anu pra yanti vṛṣṭayaḥ //	anu pra yanti vṛṣṭayaḥ 
SA_GV01_rv_hn05u-920	RV_5,053.11a śardhaṃ-śardhaṃ va eṣāṃ vrātaṃ-vrātaṃ gaṇaṃ-gaṇaṃ suśastibhiḥ /	śardham śardham vaḥ eṣām vrātam vrātam gaṇam gaṇam su śastibhiḥ 
SA_GV01_rv_hn05u-921	RV_5,053.11c anu krāmema dhītibhiḥ //	anu krāmema dhītibhiḥ 
SA_GV01_rv_hn05u-922	RV_5,053.12a kasmā adya sujātāya rātahavyāya pra yayuḥ /	kasmai adya sujātāya rāta havyāya pra yayuḥ 
SA_GV01_rv_hn05u-923	RV_5,053.12c enā yāmena marutaḥ //	enā yāmena marutaḥ 
SA_GV01_rv_hn05u-924	RV_5,053.13a yena tokāya tanayāya dhānyam bījaṃ vahadhve akṣitam /	yena tokāya tanayāya dhānyam bījam vahadhve akṣitam 
SA_GV01_rv_hn05u-925	RV_5,053.13c asmabhyaṃ tad dhattana yad va īmahe rādho viśvāyu saubhagam //	asmabhyam tat dhattana yat vaḥ īmahe rādhaḥ viśvāyu saubhagam 
SA_GV01_rv_hn05u-926	RV_5,053.14a atīyāma nidas tiraḥ svastibhir hitvāvadyam arātīḥ /	atīyāma nidaḥ tiras svastibhiḥ hitvā avadyam arātīḥ 
SA_GV01_rv_hn05u-927	RV_5,053.14c vṛṣṭvī śaṃ yor āpa usri bheṣajaṃ syāma marutaḥ saha //	vṛṣṭvī śam yoḥ āpaḥ usri bheṣajam syāma marutaḥ saha 
SA_GV01_rv_hn05u-928	RV_5,053.15a sudevaḥ samahāsati suvīro naro marutaḥ sa martyaḥ /	su devaḥ samaha asati su vīraḥ naraḥ marutaḥ sa martyaḥ 
SA_GV01_rv_hn05u-929	RV_5,053.15c yaṃ trāyadhve syāma te //	yam trāyadhve syāma te 
SA_GV01_rv_hn05u-930	RV_5,053.16a stuhi bhojān stuvato asya yāmani raṇan gāvo na yavase /	stuhi bhojān stuvataḥ asya yāmani raṇan gāvaḥ na yavase 
SA_GV01_rv_hn05u-931	RV_5,053.16c yataḥ pūrvāṃ iva sakhīṃr anu hvaya girā gṛṇīhi kāminaḥ //	yatas pūrvān iva sakhīṃr anu hvaya girā gṛṇīhi kāminaḥ 
SA_GV01_rv_hn05u-932	RV_5,054.01a pra śardhāya mārutāya svabhānava imāṃ vācam anajā parvatacyute /	pra śardhāya mārutāya sva bhānave imām vācam anajā parvata cyute 
SA_GV01_rv_hn05u-933	RV_5,054.01c gharmastubhe diva ā pṛṣṭhayajvane dyumnaśravase mahi nṛmṇam arcata //	gharma stubhe divaḥ ā pṛṣṭhayajvane dyumna śravase mahi nṛmṇam arcata 
SA_GV01_rv_hn05u-934	RV_5,054.02a pra vo marutas taviṣā udanyavo vayovṛdho aśvayujaḥ parijrayaḥ /	pra vaḥ marutaḥ taviṣāḥ udanyavaḥ vayaḥ vṛdhaḥ aśva yujaḥ parijrayaḥ 
SA_GV01_rv_hn05u-935	RV_5,054.02c saṃ vidyutā dadhati vāśati tritaḥ svaranty āpo 'vanā parijrayaḥ //	sam vidyutā dadhati vāśati tritaḥ svaranti āpaḥ vanā parijrayaḥ 
SA_GV01_rv_hn05u-936	RV_5,054.03a vidyunmahaso naro aśmadidyavo vātatviṣo marutaḥ parvatacyutaḥ /	vidyut mahasaḥ naraḥ aśma didyavaḥ vāta tviṣaḥ marutaḥ parvata cyutaḥ 
SA_GV01_rv_hn05u-937	RV_5,054.03c abdayā cin muhur ā hrādunīvṛta stanayadamā rabhasā udojasaḥ //	abdayā cit muhur ā hrādunīvṛta stanaya damāḥ rabhasāḥ udojasaḥ 
SA_GV01_rv_hn05u-938	RV_5,054.04a vy aktūn rudrā vy ahāni śikvaso vy antarikṣaṃ vi rajāṃsi dhūtayaḥ /	vi aktūn rudrāḥ vi ahāni śikvasaḥ vi antarikṣam vi rajāṃsi dhūtayaḥ 
SA_GV01_rv_hn05u-939	RV_5,054.04c vi yad ajrāṃ ajatha nāva īṃ yathā vi durgāṇi maruto nāha riṣyatha //	vi yat ajrām ajatha nāvaḥ īm yathā vi durgāṇi marutaḥ na aha riṣyatha 
SA_GV01_rv_hn05u-940	RV_5,054.05a tad vīryaṃ vo maruto mahitvanaṃ dīrghaṃ tatāna sūryo na yojanam /	tat vīryam vaḥ marutaḥ mahitvanam dīrgham tatāna sūryaḥ na yojanam 
SA_GV01_rv_hn05u-941	RV_5,054.05c etā na yāme agṛbhītaśociṣo 'naśvadāṃ yan ny ayātanā girim //	etāḥ na yāme a gṛbhīta śociṣaḥ naśva dām yat ni ayātana girim 
SA_GV01_rv_hn05u-942	RV_5,054.06a abhrāji śardho maruto yad arṇasam moṣathā vṛkṣaṃ kapaneva vedhasaḥ /	abhrāji śardhaḥ marutaḥ yat arṇasam moṣatha vṛkṣam kapanā iva vedhasaḥ 
SA_GV01_rv_hn05u-943	RV_5,054.06c adha smā no aramatiṃ sajoṣasaś cakṣur iva yantam anu neṣathā sugam //	adha smā naḥ aramatim sajoṣasaḥ cakṣuḥ iva yantam anu neṣathāḥ sugam 
SA_GV01_rv_hn05u-944	RV_5,054.07a na sa jīyate maruto na hanyate na sredhati na vyathate na riṣyati /	na sa jīyate marutaḥ na hanyate na sredhati na vyathate na riṣyati 
SA_GV01_rv_hn05u-945	RV_5,054.07c nāsya rāya upa dasyanti notaya ṛṣiṃ vā yaṃ rājānaṃ vā suṣūdatha //	na asya rāyaḥ upa dasyanti na ūtayaḥ ṛṣim vā yam rājānam vā suṣūdatha 
SA_GV01_rv_hn05u-946	RV_5,054.08a niyutvanto grāmajito yathā naro 'ryamaṇo na marutaḥ kabandhinaḥ /	niyutvantaḥ grāma jitaḥ yathā naraḥ ryamaṇaḥ na marutaḥ kabandhinaḥ 
SA_GV01_rv_hn05u-947	RV_5,054.08c pinvanty utsaṃ yad ināso asvaran vy undanti pṛthivīm madhvo andhasā //	pinvanti utsam yat ināsaḥ asvaran vi undanti pṛthivīm madhvaḥ andhasā 
SA_GV01_rv_hn05u-948	RV_5,054.09a pravatvatīyam pṛthivī marudbhyaḥ pravatvatī dyaur bhavati prayadbhyaḥ /	pravatvatī iyam pṛthivī marudbhyaḥ pravatvatī dyauḥ bhavati prayadbhyaḥ 
SA_GV01_rv_hn05u-949	RV_5,054.09c pravatvatīḥ pathyā antarikṣyāḥ pravatvantaḥ parvatā jīradānavaḥ //	pravatvatīḥ pathyāḥ antarikṣyāḥ pravatvantaḥ parvatāḥ jīra dānavaḥ 
SA_GV01_rv_hn05u-950	RV_5,054.10a yan marutaḥ sabharasaḥ svarṇaraḥ sūrya udite madathā divo naraḥ /	yat marutaḥ sabharasaḥ svarṇaraḥ sūrye udite madatha divaḥ naraḥ 
SA_GV01_rv_hn05u-951	RV_5,054.10c na vo 'śvāḥ śrathayantāha sisrataḥ sadyo asyādhvanaḥ pāram aśnutha //	na vaḥ śvās śrathayantā aha sisrataḥ sadyas asya adhvanaḥ pāram aśnutha 
SA_GV01_rv_hn05u-952	RV_5,054.11a aṃseṣu va ṛṣṭayaḥ patsu khādayo vakṣassu rukmā maruto rathe śubhaḥ /	aṃseṣu vaḥ ṛṣṭayaḥ patsu kha ādayaḥ vakṣassu rukmāḥ marutaḥ rathe śubhaḥ 
SA_GV01_rv_hn05u-953	RV_5,054.11c agnibhrājaso vidyuto gabhastyoḥ śiprāḥ śīrṣasu vitatā hiraṇyayīḥ //	agni bhrājasaḥ vidyutaḥ gabhastyoḥ śiprāḥ śīrṣasu vitatāḥ hiraṇyayīḥ 
SA_GV01_rv_hn05u-954	RV_5,054.12a taṃ nākam aryo agṛbhītaśociṣaṃ ruśat pippalam maruto vi dhūnutha /	tam nākam aryaḥ a gṛbhīta śociṣam ruśat pippalam marutaḥ vi dhūnutha 
SA_GV01_rv_hn05u-955	RV_5,054.12c sam acyanta vṛjanātitviṣanta yat svaranti ghoṣaṃ vitatam ṛtāyavaḥ //	sam acyanta vṛjanā atitviṣanta yat svaranti ghoṣam vitatam ṛtāyavaḥ 
SA_GV01_rv_hn05u-956	RV_5,054.13a yuṣmādattasya maruto vicetaso rāyaḥ syāma rathyo vayasvataḥ /	yuṣmādattasya marutaḥ vicetasaḥ rāyaḥ syāma rathyaḥ vayasvataḥ 
SA_GV01_rv_hn05u-957	RV_5,054.13c na yo yucchati tiṣyo yathā divo 'sme rāranta marutaḥ sahasriṇam //	na yaḥ yucchati tiṣyaḥ yathā divaḥ sme rāranta marutaḥ sahasriṇam 
SA_GV01_rv_hn05u-958	RV_5,054.14a yūyaṃ rayim maruta spārhavīraṃ yūyam ṛṣim avatha sāmavipram /	yūyam rayim marutaḥ spārha vīram yūyam ṛṣim avatha sāma vipram 
SA_GV01_rv_hn05u-959	RV_5,054.14c yūyam arvantam bharatāya vājaṃ yūyaṃ dhattha rājānaṃ śruṣṭimantam //	yūyam arvantam bharatāya vājam yūyam dhattha rājānam śruṣṭimantam 
SA_GV01_rv_hn05u-960	RV_5,054.15a tad vo yāmi draviṇaṃ sadyaūtayo yenā svar ṇa tatanāma nṝṃr abhi /	tat vaḥ yāmi draviṇam sadyaūtayaḥ yena svar na tatanāma nṝn abhi 
SA_GV01_rv_hn05u-961	RV_5,054.15c idaṃ su me maruto haryatā vaco yasya tarema tarasā śataṃ himāḥ //	idam su me marutaḥ haryata vacaḥ yasya tarema tarasā śatam himāḥ 
SA_GV01_rv_hn05u-962	RV_5,055.01a prayajyavo maruto bhrājadṛṣṭayo bṛhad vayo dadhire rukmavakṣasaḥ /	prayajyavaḥ marutaḥ bhrājat ṛṣṭayaḥ bṛhat vayaḥ dadhire rukma vakṣasaḥ 
SA_GV01_rv_hn05u-963	RV_5,055.01c īyante aśvaiḥ suyamebhir āśubhiḥ śubhaṃ yātām anu rathā avṛtsata //	īyante aśvaiḥ su yamebhiḥ āśubhiḥ śubham yātām anu rathāḥ avṛtsata 
SA_GV01_rv_hn05u-964	RV_5,055.02a svayaṃ dadhidhve taviṣīṃ yathā vida bṛhan mahānta urviyā vi rājatha /	svayam dadhidhve taviṣīm yathā vida bṛhat mahāntaḥ urviyā vi rājatha 
SA_GV01_rv_hn05u-965	RV_5,055.02c utāntarikṣam mamire vy ojasā śubhaṃ yātām anu rathā avṛtsata //	uta antarikṣam mamire vi ojasā śubham yātām anu rathāḥ avṛtsata 
SA_GV01_rv_hn05u-966	RV_5,055.03a sākaṃ jātāḥ subhvaḥ sākam ukṣitāḥ śriye cid ā prataraṃ vāvṛdhur naraḥ /	sākam jātāḥ su bhvaḥ sākam ukṣitāḥ śriye cit ā prataram vāvṛdhuḥ naraḥ 
SA_GV01_rv_hn05u-967	RV_5,055.03c virokiṇaḥ sūryasyeva raśmayaḥ śubhaṃ yātām anu rathā avṛtsata //	virokiṇaḥ sūryasya iva raśmayaḥ śubham yātām anu rathāḥ avṛtsata 
SA_GV01_rv_hn05u-968	RV_5,055.04a ābhūṣeṇyaṃ vo maruto mahitvanaṃ didṛkṣeṇyaṃ sūryasyeva cakṣaṇam /	ābhūṣeṇyam vaḥ marutaḥ mahitvanam didṛkṣeṇyam sūryasya iva cakṣaṇam 
SA_GV01_rv_hn05u-969	RV_5,055.04c uto asmāṃ amṛtatve dadhātana śubhaṃ yātām anu rathā avṛtsata //	uta u asmām amṛta tve dadhātana śubham yātām anu rathāḥ avṛtsata 
SA_GV01_rv_hn05u-970	RV_5,055.05a ud īrayathā marutaḥ samudrato yūyaṃ vṛṣṭiṃ varṣayathā purīṣiṇaḥ /	ud īrayatha marutaḥ samudrataḥ yūyam vṛṣṭim varṣayatha purīṣiṇaḥ 
SA_GV01_rv_hn05u-971	RV_5,055.05c na vo dasrā upa dasyanti dhenavaḥ śubhaṃ yātām anu rathā avṛtsata //	na vaḥ dasrāḥ upa dasyanti dhenavaḥ śubham yātām anu rathāḥ avṛtsata 
SA_GV01_rv_hn05u-972	RV_5,055.06a yad aśvān dhūrṣu pṛṣatīr ayugdhvaṃ hiraṇyayān praty atkāṃ amugdhvam /	yat aśvān dhūrṣu pṛṣatīḥ ayugdhvam hiraṇyayān prati atkām amugdhvam 
SA_GV01_rv_hn05u-973	RV_5,055.06c viśvā it spṛdho maruto vy asyatha śubhaṃ yātām anu rathā avṛtsata //	viśvāḥ id spṛdhaḥ marutaḥ vi asyatha śubham yātām anu rathāḥ avṛtsata 
SA_GV01_rv_hn05u-974	RV_5,055.07a na parvatā na nadyo varanta vo yatrācidhvam maruto gacchathed u tat /	na parvatāḥ na nadyaḥ varanta vaḥ yatra acidhvam marutaḥ gacchatha id u tat 
SA_GV01_rv_hn05u-975	RV_5,055.07c uta dyāvāpṛthivī yāthanā pari śubhaṃ yātām anu rathā avṛtsata //	uta dyāvāpṛthivī yāthana pari śubham yātām anu rathāḥ avṛtsata 
SA_GV01_rv_hn05u-976	RV_5,055.08a yat pūrvyam maruto yac ca nūtanaṃ yad udyate vasavo yac ca śasyate /	yat pūrvyam marutaḥ yat ca nūtanam yat udyate vasavaḥ yat ca śasyate 
SA_GV01_rv_hn05u-977	RV_5,055.08c viśvasya tasya bhavathā navedasaḥ śubhaṃ yātām anu rathā avṛtsata //	viśvasya tasya bhavatha navedasaḥ śubham yātām anu rathāḥ avṛtsata 
SA_GV01_rv_hn05u-978	RV_5,055.09a mṛḷata no maruto mā vadhiṣṭanāsmabhyaṃ śarma bahulaṃ vi yantana /	mṛḍata naḥ marutaḥ mā vadhiṣṭana asmabhyam śarma bahulam vi yantana 
SA_GV01_rv_hn05u-979	RV_5,055.09c adhi stotrasya sakhyasya gātana śubhaṃ yātām anu rathā avṛtsata //	adhi stotrasya sakhyasya gātana śubham yātām anu rathāḥ avṛtsata 
SA_GV01_rv_hn05u-980	RV_5,055.10a yūyam asmān nayata vasyo acchā nir aṃhatibhyo maruto gṛṇānāḥ /	yūyam asmān nayata vasyaḥ acchā niḥ aṃhatibhyaḥ marutaḥ gṛṇānāḥ 
SA_GV01_rv_hn05u-981	RV_5,055.10c juṣadhvaṃ no havyadātiṃ yajatrā vayaṃ syāma patayo rayīṇām //	juṣadhvam naḥ havya dātim yajatrāḥ vayam syāma patayaḥ rayīṇām 
SA_GV01_rv_hn05u-982	RV_5,056.01a agne śardhantam ā gaṇam piṣṭaṃ rukmebhir añjibhiḥ /	agne śardhantam ā gaṇam piṣṭam rukmebhiḥ añjibhiḥ 
SA_GV01_rv_hn05u-983	RV_5,056.01c viśo adya marutām ava hvaye divaś cid rocanād adhi //	viśaḥ adya marutām ava hvaye divaḥ cit rocanāt adhi 
SA_GV01_rv_hn05u-984	RV_5,056.02a yathā cin manyase hṛdā tad in me jagmur āśasaḥ /	yathā cit manyase hṛdā tat id me jagmuḥ āśasaḥ 
SA_GV01_rv_hn05u-985	RV_5,056.02c ye te nediṣṭhaṃ havanāny āgaman tān vardha bhīmasaṃdṛśaḥ //	ye te nediṣṭham havanāni āgaman tān vardha bhīma saṃdṛśaḥ 
SA_GV01_rv_hn05u-986	RV_5,056.03a mīḷhuṣmatīva pṛthivī parāhatā madanty ety asmad ā /	mīḷhuṣmatī iva pṛthivī parāhatā madantī eti asmat ā 
SA_GV01_rv_hn05u-987	RV_5,056.03c ṛkṣo na vo marutaḥ śimīvāṃ amo dudhro gaur iva bhīmayuḥ //	ṛkṣaḥ na vaḥ marutaḥ śimīvān amaḥ dudhraḥ gauḥ iva bhīmayuḥ 
SA_GV01_rv_hn05u-988	RV_5,056.04a ni ye riṇanty ojasā vṛthā gāvo na durdhuraḥ /	ni ye riṇanti ojasā vṛthā gāvaḥ na durdhuraḥ 
SA_GV01_rv_hn05u-989	RV_5,056.04c aśmānaṃ cit svaryam parvataṃ girim pra cyāvayanti yāmabhiḥ //	aśmānam cit svaryam parvatam girim pra cyāvayanti yāmabhiḥ 
SA_GV01_rv_hn05u-990	RV_5,056.05a ut tiṣṭha nūnam eṣāṃ stomaiḥ samukṣitānām /	ud tiṣṭha nūnam eṣām stomaiḥ samukṣitānām 
SA_GV01_rv_hn05u-991	RV_5,056.05c marutām purutamam apūrvyaṃ gavāṃ sargam iva hvaye //	marutām purutamam apūrvyam gavām sargam iva hvaye 
SA_GV01_rv_hn05u-992	RV_5,056.06a yuṅgdhvaṃ hy aruṣī rathe yuṅgdhvaṃ ratheṣu rohitaḥ /	yuṅgdhvam hi aruṣī rathe yuṅgdhvam ratheṣu rohitaḥ 
SA_GV01_rv_hn05u-993	RV_5,056.06c yuṅgdhvaṃ harī ajirā dhuri voḷhave vahiṣṭhā dhuri voḷhave //	yuṅgdhvam harī ajirā dhuri voḷhave vahiṣṭhā dhuri voḷhave 
SA_GV01_rv_hn05u-994	RV_5,056.07a uta sya vājy aruṣas tuviṣvaṇir iha sma dhāyi darśataḥ /	uta sya vājī aruṣaḥ tuviṣvaṇiḥ iha sma dhāyi darśataḥ 
SA_GV01_rv_hn05u-995	RV_5,056.07c mā vo yāmeṣu marutaś ciraṃ karat pra taṃ ratheṣu codata //	mā vaḥ yāmeṣu marutaḥ ciram karat pra tam ratheṣu codata 
SA_GV01_rv_hn05u-996	RV_5,056.08a rathaṃ nu mārutaṃ vayaṃ śravasyum ā huvāmahe /	ratham nu mārutam vayam śravasyum ā huvāmahe 
SA_GV01_rv_hn05u-997	RV_5,056.08c ā yasmin tasthau suraṇāni bibhratī sacā marutsu rodasī //	ā yasmin tasthau suraṇāni bibhratī sacā marutsu rodasī 
SA_GV01_rv_hn05u-998	RV_5,056.09a taṃ vaḥ śardhaṃ ratheśubhaṃ tveṣam panasyum ā huve /	tam vaḥ śardham ratheśubham tveṣam panasyum ā huve 
SA_GV01_rv_hn05u-999	RV_5,056.09c yasmin sujātā subhagā mahīyate sacā marutsu mīḷhuṣī //	yasmin sujātā subhagā mahīyate sacā marutsu mīḍhuṣī 
SA_GV01_rv_hn05u-1000	RV_5,057.01a ā rudrāsa indravantaḥ sajoṣaso hiraṇyarathāḥ suvitāya gantana /	ā rudrāsaḥ indravantaḥ sajoṣasaḥ hiraṇya rathāḥ suvitāya gantana 
SA_GV01_rv_hn05u-1001	RV_5,057.01c iyaṃ vo asmat prati haryate matis tṛṣṇaje na diva utsā udanyave //	iyam vaḥ asmat prati haryate matiḥ tṛṣṇaje na divaḥ utsāḥ udanyave 
SA_GV01_rv_hn05u-1002	RV_5,057.02a vāśīmanta ṛṣṭimanto manīṣiṇaḥ sudhanvāna iṣumanto niṣaṅgiṇaḥ /	vāśīmantaḥ ṛṣṭimantaḥ manīṣiṇaḥ su dhanvānaḥ iṣumantaḥ niṣaṅgiṇaḥ 
SA_GV01_rv_hn05u-1003	RV_5,057.02c svaśvā stha surathāḥ pṛśnimātaraḥ svāyudhā maruto yāthanā śubham //	su aśvāḥ stha su rathāḥ pṛśni mātaraḥ su āyudhāḥ marutaḥ yāthana śubham 
SA_GV01_rv_hn05u-1004	RV_5,057.03a dhūnutha dyām parvatān dāśuṣe vasu ni vo vanā jihate yāmano bhiyā /	dhūnutha dyām parvatān dāśuṣe vasu ni vaḥ vanā jihate yāmanaḥ bhiyā 
SA_GV01_rv_hn05u-1005	RV_5,057.03c kopayatha pṛthivīm pṛśnimātaraḥ śubhe yad ugrāḥ pṛṣatīr ayugdhvam //	kopayatha pṛthivīm pṛśni mātaraḥ śubhe yat ugrāḥ pṛṣatīḥ ayugdhvam 
SA_GV01_rv_hn05u-1006	RV_5,057.04a vātatviṣo maruto varṣanirṇijo yamā iva susadṛśaḥ supeśasaḥ /	vāta tviṣaḥ marutaḥ varṣa nirṇijaḥ yamāḥ iva su sadṛśaḥ supeśasaḥ 
SA_GV01_rv_hn05u-1007	RV_5,057.04c piśaṅgāśvā aruṇāśvā arepasaḥ pratvakṣaso mahinā dyaur ivoravaḥ //	piśaṅga aśvāḥ aruṇa aśvāḥ arepasaḥ pratvakṣasaḥ mahinā dyauḥ iva uravaḥ 
SA_GV01_rv_hn05u-1008	RV_5,057.05a purudrapsā añjimantaḥ sudānavas tveṣasaṃdṛśo anavabhrarādhasaḥ /	puru drapsāḥ añjimantaḥ sudānavaḥ tveṣa saṃdṛśaḥ anavabhra rādhasaḥ 
SA_GV01_rv_hn05u-1009	RV_5,057.05c sujātāso januṣā rukmavakṣaso divo arkā amṛtaṃ nāma bhejire //	su jātāsaḥ januṣā rukma vakṣasaḥ divaḥ arkāḥ amṛtam nāma bhejire 
SA_GV01_rv_hn05u-1010	RV_5,057.06a ṛṣṭayo vo maruto aṃsayor adhi saha ojo bāhvor vo balaṃ hitam /	ṛṣṭayaḥ vaḥ marutaḥ aṃsayoḥ adhi sahaḥ ojaḥ bāhvoḥ vaḥ balam hitam 
SA_GV01_rv_hn05u-1011	RV_5,057.06c nṛmṇā śīrṣasv āyudhā ratheṣu vo viśvā vaḥ śrīr adhi tanūṣu pipiśe //	nṛmṇā śīrṣasu āyudhā ratheṣu vaḥ viśvā vaḥ śrīḥ adhi tanūṣu pipiśe 
SA_GV01_rv_hn05u-1012	RV_5,057.07a gomad aśvāvad rathavat suvīraṃ candravad rādho maruto dadā naḥ /	gomat aśvāvat rathavat su vīram candravat rādhaḥ marutaḥ dada naḥ 
SA_GV01_rv_hn05u-1013	RV_5,057.07c praśastiṃ naḥ kṛṇuta rudriyāso bhakṣīya vo 'vaso daivyasya //	praśastim naḥ kṛṇuta rudriyāsaḥ bhakṣīya vaḥ vaso daivyasya 
SA_GV01_rv_hn05u-1014	RV_5,057.08a haye naro maruto mṛḷatā nas tuvīmaghāso amṛtā ṛtajñāḥ /	haye naraḥ marutaḥ mṛḍata naḥ tuvīmaghāsaḥ amṛtāḥ ṛta jñāḥ 
SA_GV01_rv_hn05u-1015	RV_5,057.08c satyaśrutaḥ kavayo yuvāno bṛhadgirayo bṛhad ukṣamāṇāḥ //	satya śrutaḥ kavayaḥ yuvānaḥ bṛhat girayaḥ bṛhat ukṣamāṇāḥ 
SA_GV01_rv_hn05u-1016	RV_5,058.01a tam u nūnaṃ taviṣīmantam eṣāṃ stuṣe gaṇam mārutaṃ navyasīnām /	tam u nūnam taviṣīmantam eṣām stuṣe gaṇam mārutam navyasīnām 
SA_GV01_rv_hn05u-1017	RV_5,058.01c ya āśvaśvā amavad vahanta uteśire amṛtasya svarājaḥ //	ye āśu aśvāḥ amavat vahante uta īśire amṛtasya svarājaḥ 
SA_GV01_rv_hn05u-1018	RV_5,058.02a tveṣaṃ gaṇaṃ tavasaṃ khādihastaṃ dhunivratam māyinaṃ dātivāram /	tveṣam gaṇam tavasam khādi hastam dhuni vratam māyinam dāti vāram 
SA_GV01_rv_hn05u-1019	RV_5,058.02c mayobhuvo ye amitā mahitvā vandasva vipra tuvirādhaso nṝn //	mayobhuvaḥ ye amitāḥ mahitvā vandasva vipra tuvi rādhasaḥ nṝn 
SA_GV01_rv_hn05u-1020	RV_5,058.03a ā vo yantūdavāhāso adya vṛṣṭiṃ ye viśve maruto junanti /	ā vaḥ yantu uda vāhāsaḥ adya vṛṣṭim ye viśve marutaḥ junanti 
SA_GV01_rv_hn05u-1021	RV_5,058.03c ayaṃ yo agnir marutaḥ samiddha etaṃ juṣadhvaṃ kavayo yuvānaḥ //	ayam yaḥ agniḥ marutaḥ samiddhaḥ etam juṣadhvam kavayaḥ yuvānaḥ 
SA_GV01_rv_hn05u-1022	RV_5,058.04a yūyaṃ rājānam iryaṃ janāya vibhvataṣṭaṃ janayathā yajatrāḥ /	yūyam rājānam iryam janāya vibhva taṣṭam janayatha yajatrāḥ 
SA_GV01_rv_hn05u-1023	RV_5,058.04c yuṣmad eti muṣṭihā bāhujūto yuṣmat sadaśvo marutaḥ suvīraḥ //	yuṣmat eti muṣṭi hā bāhu jūtaḥ yuṣmat sat aśvaḥ marutaḥ su vīraḥ 
SA_GV01_rv_hn05u-1024	RV_5,058.05a arā ived acaramā aheva pra-pra jāyante akavā mahobhiḥ /	arāḥ iva id a caramāḥ aha iva pra pra jāyante akavāḥ mahobhiḥ 
SA_GV01_rv_hn05u-1025	RV_5,058.05c pṛśneḥ putrā upamāso rabhiṣṭhāḥ svayā matyā marutaḥ sam mimikṣuḥ //	pṛśneḥ putrāḥ upamāsaḥ rabhiṣṭhāḥ svayā matyā marutaḥ sam mimikṣuḥ 
SA_GV01_rv_hn05u-1026	RV_5,058.06a yat prāyāsiṣṭa pṛṣatībhir aśvair vīḷupavibhir maruto rathebhiḥ /	yat prāyāsiṣṭa pṛṣatībhiḥ aśvaiḥ vīḍu pavibhiḥ marutaḥ rathebhiḥ 
SA_GV01_rv_hn05u-1027	RV_5,058.06c kṣodanta āpo riṇate vanāny avosriyo vṛṣabhaḥ krandatu dyauḥ //	kṣodante āpaḥ riṇate vanāni ava usriyaḥ vṛṣabhaḥ krandatu dyauḥ 
SA_GV01_rv_hn05u-1028	RV_5,058.07a prathiṣṭa yāman pṛthivī cid eṣām bharteva garbhaṃ svam ic chavo dhuḥ /	prathiṣṭa yāman pṛthivī cit eṣām bhartā iva garbham svam id śavaḥ dhuḥ 
SA_GV01_rv_hn05u-1029	RV_5,058.07c vātān hy aśvān dhury āyuyujre varṣaṃ svedaṃ cakrire rudriyāsaḥ //	vātān hi aśvān dhuri āyuyujre varṣam svedam cakrire rudriyāsaḥ 
SA_GV01_rv_hn05u-1030	RV_5,058.08a haye naro maruto mṛḷatā nas tuvīmaghāso amṛtā ṛtajñāḥ /	haye naraḥ marutaḥ mṛḍata naḥ tuvīmaghāsaḥ amṛtāḥ ṛta jñāḥ 
SA_GV01_rv_hn05u-1031	RV_5,058.08c satyaśrutaḥ kavayo yuvāno bṛhadgirayo bṛhad ukṣamāṇāḥ //	satya śrutaḥ kavayaḥ yuvānaḥ bṛhat girayaḥ bṛhat ukṣamāṇāḥ 
SA_GV01_rv_hn05u-1032	RV_5,059.01a pra va spaḷ akran suvitāya dāvane 'rcā dive pra pṛthivyā ṛtam bhare /	pra vaḥ spaḷ akran suvitāya dāvane rcā dive pra pṛthivyai ṛtam bhare 
SA_GV01_rv_hn05u-1033	RV_5,059.01c ukṣante aśvān taruṣanta ā rajo 'nu svam bhānuṃ śrathayante arṇavaiḥ //	ukṣante aśvān ā rajaḥ nu svam bhānum śrathayante arṇavaiḥ 
SA_GV01_rv_hn05u-1034	RV_5,059.02a amād eṣām bhiyasā bhūmir ejati naur na pūrṇā kṣarati vyathir yatī /	amāt eṣām bhiyasā bhūmiḥ ejati nauḥ na pūrṇā kṣarati vyathiḥ yatī 
SA_GV01_rv_hn05u-1035	RV_5,059.02c dūredṛśo ye citayanta emabhir antar mahe vidathe yetire naraḥ //	dūredṛśaḥ ye citayante emabhiḥ antar mahe vidathe yetire naraḥ 
SA_GV01_rv_hn05u-1036	RV_5,059.03a gavām iva śriyase śṛṅgam uttamaṃ sūryo na cakṣū rajaso visarjane /	gavām iva śriyase śṛṅgam uttamam sūryaḥ na cakṣuḥ rajasaḥ visarjane 
SA_GV01_rv_hn05u-1037	RV_5,059.03c atyā iva subhvaś cārava sthana maryā iva śriyase cetathā naraḥ //	atyāḥ iva su bhvaḥ cāravaḥ sthana maryāḥ iva śriyase cetathā naraḥ 
SA_GV01_rv_hn05u-1038	RV_5,059.04a ko vo mahānti mahatām ud aśnavat kas kāvyā marutaḥ ko ha pauṃsyā /	kaḥ vaḥ mahānti mahatām ud aśnavat kaḥ kāvyā marutaḥ kaḥ ha pauṃsyā 
SA_GV01_rv_hn05u-1039	RV_5,059.04c yūyaṃ ha bhūmiṃ kiraṇaṃ na rejatha pra yad bharadhve suvitāya dāvane //	yūyam ha bhūmim kiraṇam na rejatha pra yat bharadhve suvitāya dāvane 
SA_GV01_rv_hn05u-1040	RV_5,059.05a aśvā ived aruṣāsaḥ sabandhavaḥ śūrā iva prayudhaḥ prota yuyudhuḥ /	aśvāḥ iva id aruṣāsaḥ sabandhavaḥ śūrāḥ iva prayudhaḥ pra uta yuyudhuḥ 
SA_GV01_rv_hn05u-1041	RV_5,059.05c maryā iva suvṛdho vāvṛdhur naraḥ sūryasya cakṣuḥ pra minanti vṛṣṭibhiḥ //	maryāḥ iva suvṛdhaḥ vāvṛdhuḥ naraḥ sūryasya cakṣuḥ pra minanti vṛṣṭibhiḥ 
SA_GV01_rv_hn05u-1042	RV_5,059.06a te ajyeṣṭhā akaniṣṭhāsa udbhido 'madhyamāso mahasā vi vāvṛdhuḥ /	te a jyeṣṭhāḥ a kaniṣṭhāsaḥ udbhidaḥ madhyamāsaḥ mahasā vi vāvṛdhuḥ 
SA_GV01_rv_hn05u-1043	RV_5,059.06c sujātāso januṣā pṛśnimātaro divo maryā ā no acchā jigātana //	su jātāsaḥ januṣā pṛśni mātaraḥ divaḥ maryāḥ ā naḥ acchā jigātana 
SA_GV01_rv_hn05u-1044	RV_5,059.07a vayo na ye śreṇīḥ paptur ojasāntān divo bṛhataḥ sānunas pari /	vayaḥ na ye śreṇīḥ paptuḥ ojasā antān divaḥ bṛhataḥ sānunaḥ pari 
SA_GV01_rv_hn05u-1045	RV_5,059.07c aśvāsa eṣām ubhaye yathā viduḥ pra parvatasya nabhanūṃr acucyavuḥ //	aśvāsaḥ eṣām ubhaye yathā viduḥ pra parvatasya nabhanūn acucyavuḥ 
SA_GV01_rv_hn05u-1046	RV_5,059.08a mimātu dyaur aditir vītaye naḥ saṃ dānucitrā uṣaso yatantām /	mimātu dyauḥ aditiḥ vītaye naḥ sam dānu citrāḥ uṣasaḥ yatantām 
SA_GV01_rv_hn05u-1047	RV_5,059.08c ācucyavur divyaṃ kośam eta ṛṣe rudrasya maruto gṛṇānāḥ //	ācucyavuḥ divyam kośam ete ṛṣe rudrasya marutaḥ gṛṇānāḥ 
SA_GV01_rv_hn05u-1048	RV_5,060.01a īḷe agniṃ svavasaṃ namobhir iha prasatto vi cayat kṛtaṃ naḥ /	īḍe agnim su avasam namobhiḥ iha prasattaḥ vi cayat kṛtam naḥ 
SA_GV01_rv_hn05u-1049	RV_5,060.01c rathair iva pra bhare vājayadbhiḥ pradakṣiṇin marutāṃ stomam ṛdhyām //	rathaiḥ iva pra bhare vājayadbhiḥ pradakṣiṇit marutām stomam ṛdhyām 
SA_GV01_rv_hn05u-1050	RV_5,060.02a ā ye tasthuḥ pṛṣatīṣu śrutāsu sukheṣu rudrā maruto ratheṣu /	ā ye tasthuḥ pṛṣatīṣu śrutāsu sukheṣu rudrāḥ marutaḥ ratheṣu 
SA_GV01_rv_hn05u-1051	RV_5,060.02c vanā cid ugrā jihate ni vo bhiyā pṛthivī cid rejate parvataś cit //	vanā cit ugrā jihate ni vaḥ bhiyā pṛthivī cit rejate parvataḥ cit 
SA_GV01_rv_hn05u-1052	RV_5,060.03a parvataś cin mahi vṛddho bibhāya divaś cit sānu rejata svane vaḥ /	parvataḥ cit mahi vṛddhaḥ bibhāya divaḥ cit sānu rejata svane vaḥ 
SA_GV01_rv_hn05u-1053	RV_5,060.03c yat krīḷatha maruta ṛṣṭimanta āpa iva sadhryañco dhavadhve //	yat krīḍatha marutaḥ ṛṣṭimantaḥ āpaḥ iva sadhryañcaḥ dhavadhve 
SA_GV01_rv_hn05u-1054	RV_5,060.04a varā ived raivatāso hiraṇyair abhi svadhābhis tanvaḥ pipiśre /	varāḥ iva id raivatāsaḥ hiraṇyaiḥ abhi svadhābhiḥ tanvaḥ pipiśre 
SA_GV01_rv_hn05u-1055	RV_5,060.04c śriye śreyāṃsas tavaso ratheṣu satrā mahāṃsi cakrire tanūṣu //	śriye śreyāṃsaḥ tavasaḥ ratheṣu satrā mahāṃsi cakrire tanūṣu 
SA_GV01_rv_hn05u-1056	RV_5,060.05a ajyeṣṭhāso akaniṣṭhāsa ete sam bhrātaro vāvṛdhuḥ saubhagāya /	a jyeṣṭhāsaḥ a kaniṣṭhāsaḥ ete sam bhrātaraḥ vāvṛdhuḥ saubhagāya 
SA_GV01_rv_hn05u-1057	RV_5,060.05c yuvā pitā svapā rudra eṣāṃ sudughā pṛśniḥ sudinā marudbhyaḥ //	yuvā pitā su apāḥ rudraḥ eṣām su dughā pṛśniḥ su dinā marudbhyaḥ 
SA_GV01_rv_hn05u-1058	RV_5,060.06a yad uttame maruto madhyame vā yad vāvame subhagāso divi ṣṭha /	yat uttame marutaḥ madhyame vā yat vā avame subhagāsaḥ divi ṣṭha 
SA_GV01_rv_hn05u-1059	RV_5,060.06c ato no rudrā uta vā nv asyāgne vittād dhaviṣo yad yajāma //	atas naḥ rudrāḥ uta vā nu asya agne vittāt haviṣaḥ yat yajāma 
SA_GV01_rv_hn05u-1060	RV_5,060.07a agniś ca yan maruto viśvavedaso divo vahadhva uttarād adhi ṣṇubhiḥ /	agniḥ ca yat marutaḥ viśva vedasaḥ divaḥ vahadhve uttarāt adhi snubhiḥ 
SA_GV01_rv_hn05u-1061	RV_5,060.07c te mandasānā dhunayo riśādaso vāmaṃ dhatta yajamānāya sunvate //	te mandasānāḥ dhunayaḥ riśādasaḥ vāmam dhatta yajamānāya sunvate 
SA_GV01_rv_hn05u-1062	RV_5,060.08a agne marudbhiḥ śubhayadbhir ṛkvabhiḥ somam piba mandasāno gaṇaśribhiḥ /	agne marudbhiḥ śubhayadbhiḥ ṛkvabhiḥ somam piba mandasānaḥ gaṇa śribhiḥ 
SA_GV01_rv_hn05u-1063	RV_5,060.08c pāvakebhir viśvaminvebhir āyubhir vaiśvānara pradivā ketunā sajūḥ //	pāvakebhiḥ viśvaminvebhiḥ āyubhiḥ vaiśvānara pradivā ketunā sajūs 
SA_GV01_rv_hn05u-1064	RV_5,061.01a ke ṣṭhā naraḥ śreṣṭhatamā ya eka-eka āyaya /	ke stha naraḥ śreṣṭhatamāḥ ye eka ekaḥ āyaya 
SA_GV01_rv_hn05u-1065	RV_5,061.01c paramasyāḥ parāvataḥ //	paramasyāḥ parāvataḥ 
SA_GV01_rv_hn05u-1066	RV_5,061.02a kva vo 'śvāḥ kvābhīśavaḥ kathaṃ śeka kathā yaya /	kva vaḥ śvās kva abhīśavaḥ katham śeka kathā yaya 
SA_GV01_rv_hn05u-1067	RV_5,061.02c pṛṣṭhe sado nasor yamaḥ //	pṛṣṭhe sadaḥ nasoḥ yamaḥ 
SA_GV01_rv_hn05u-1068	RV_5,061.03a jaghane coda eṣāṃ vi sakthāni naro yamuḥ /	jaghane codaḥ eṣām vi sakthāni naraḥ yamuḥ 
SA_GV01_rv_hn05u-1069	RV_5,061.03c putrakṛthe na janayaḥ //	putrakṛthe na janayaḥ 
SA_GV01_rv_hn05u-1070	RV_5,061.04a parā vīrāsa etana maryāso bhadrajānayaḥ /	parā vīrāsaḥ etana maryāsaḥ bhadra jānayaḥ 
SA_GV01_rv_hn05u-1071	RV_5,061.04c agnitapo yathāsatha //	agnitapaḥ yathā asatha 
SA_GV01_rv_hn05u-1072	RV_5,061.05a sanat sāśvyam paśum uta gavyaṃ śatāvayam /	sanat sā aśvyam paśum uta gavyam śatāvayam 
SA_GV01_rv_hn05u-1073	RV_5,061.05c śyāvāśvastutāya yā dor vīrāyopabarbṛhat //	śyāvāśva stutāya yā doḥ vīrāya upabarbṛhat 
SA_GV01_rv_hn05u-1074	RV_5,061.06a uta tvā strī śaśīyasī puṃso bhavati vasyasī /	uta tvā strī śaśīyasī puṃsaḥ bhavati vasyasī 
SA_GV01_rv_hn05u-1075	RV_5,061.06c adevatrād arādhasaḥ //	adevatrāt arādhasaḥ 
SA_GV01_rv_hn05u-1076	RV_5,061.07a vi yā jānāti jasuriṃ vi tṛṣyantaṃ vi kāminam /	vi yā jānāti jasurim vi tṛṣyantam vi kāminam 
SA_GV01_rv_hn05u-1077	RV_5,061.07c devatrā kṛṇute manaḥ //	devatrā kṛṇute manaḥ 
SA_GV01_rv_hn05u-1078	RV_5,061.08a uta ghā nemo astutaḥ pumāṃ iti bruve paṇiḥ /	uta ghā nemaḥ a stutaḥ pumān iti bruve paṇiḥ 
SA_GV01_rv_hn05u-1079	RV_5,061.08c sa vairadeya it samaḥ //	sa vaira deye id samaḥ 
SA_GV01_rv_hn05u-1080	RV_5,061.09a uta me 'rapad yuvatir mamanduṣī prati śyāvāya vartanim /	uta me rapat yuvatiḥ mamanduṣī prati śyāvāya vartanim 
SA_GV01_rv_hn05u-1081	RV_5,061.09c vi rohitā purumīḷhāya yematur viprāya dīrghayaśase //	vi rohitā purumīḷhāya yematuḥ viprāya dīrgha yaśase 
SA_GV01_rv_hn05u-1082	RV_5,061.10a yo me dhenūnāṃ śataṃ vaidadaśvir yathā dadat /	yaḥ me dhenūnām śatam vaidadaśviḥ yathā dadat 
SA_GV01_rv_hn05u-1083	RV_5,061.10c taranta iva maṃhanā //	tarantaḥ iva maṃhanā 
SA_GV01_rv_hn05u-1084	RV_5,061.11a ya īṃ vahanta āśubhiḥ pibanto madiram madhu /	ye īm vahante āśubhiḥ pibantaḥ madiram madhu 
SA_GV01_rv_hn05u-1085	RV_5,061.11c atra śravāṃsi dadhire //	atra śravāṃsi dadhire 
SA_GV01_rv_hn05u-1086	RV_5,061.12a yeṣāṃ śriyādhi rodasī vibhrājante ratheṣv ā /	yeṣām śriyā adhi rodasī vibhrājante ratheṣu ā 
SA_GV01_rv_hn05u-1087	RV_5,061.12c divi rukma ivopari //	divi rukmaḥ iva upari 
SA_GV01_rv_hn05u-1088	RV_5,061.13a yuvā sa māruto gaṇas tveṣaratho anedyaḥ /	yuvā sa mārutaḥ gaṇaḥ tveṣa rathaḥ anedyaḥ 
SA_GV01_rv_hn05u-1089	RV_5,061.13c śubhaṃyāvāpratiṣkutaḥ //	śubhaṃyāvā apratiṣkutaḥ 
SA_GV01_rv_hn05u-1090	RV_5,061.14a ko veda nūnam eṣāṃ yatrā madanti dhūtayaḥ /	kaḥ veda nūnam eṣām yatrā madanti dhūtayaḥ 
SA_GV01_rv_hn05u-1091	RV_5,061.14c ṛtajātā arepasaḥ //	ṛta jātāḥ arepasaḥ 
SA_GV01_rv_hn05u-1092	RV_5,061.15a yūyam martaṃ vipanyavaḥ praṇetāra itthā dhiyā /	yūyam martam vipanyavaḥ praṇetāraḥ itthā dhiyā 
SA_GV01_rv_hn05u-1093	RV_5,061.15c śrotāro yāmahūtiṣu //	śrotāraḥ yāma hūtiṣu 
SA_GV01_rv_hn05u-1094	RV_5,061.16a te no vasūni kāmyā puruścandrā riśādasaḥ /	te naḥ vasūni kāmyā puru ścandrā riśādasaḥ 
SA_GV01_rv_hn05u-1095	RV_5,061.16c ā yajñiyāso vavṛttana //	ā yajñiyāsaḥ vavṛttana 
SA_GV01_rv_hn05u-1096	RV_5,061.17a etam me stomam ūrmye dārbhyāya parā vaha /	etam me stomam ūrmye dārbhyāya parā vaha 
SA_GV01_rv_hn05u-1097	RV_5,061.17c giro devi rathīr iva //	giraḥ devi rathīḥ iva 
SA_GV01_rv_hn05u-1098	RV_5,061.18a uta me vocatād iti sutasome rathavītau /	uta me vocatāt iti suta some rathavītau 
SA_GV01_rv_hn05u-1099	RV_5,061.18c na kāmo apa veti me //	na kāmaḥ apa veti me 
SA_GV01_rv_hn05u-1100	RV_5,061.19a eṣa kṣeti rathavītir maghavā gomatīr anu /	eṣa kṣeti rathavītiḥ maghavā gomatīḥ anu 
SA_GV01_rv_hn05u-1101	RV_5,061.19c parvateṣv apaśritaḥ //	parvateṣu apaśritaḥ 
SA_GV01_rv_hn05u-1102	RV_5,062.01a ṛtena ṛtam apihitaṃ dhruvaṃ vāṃ sūryasya yatra vimucanty aśvān /	ṛtena ṛtam apihitam dhruvam vām sūryasya yatra vimucanti aśvān 
SA_GV01_rv_hn05u-1103	RV_5,062.01c daśa śatā saha tasthus tad ekaṃ devānāṃ śreṣṭhaṃ vapuṣām apaśyam //	daśa śatā saha tasthuḥ tat ekam devānām śreṣṭham vapuṣām apaśyam 
SA_GV01_rv_hn05u-1104	RV_5,062.02a tat su vām mitrāvaruṇā mahitvam īrmā tasthuṣīr ahabhir duduhre /	tat su vām mitrāvaruṇāḥ mahitvam īrmā tasthuṣīḥ ahabhiḥ duduhre 
SA_GV01_rv_hn05u-1105	RV_5,062.02c viśvāḥ pinvathaḥ svasarasya dhenā anu vām ekaḥ pavir ā vavarta //	viśvāḥ pinvathaḥ svasarasya dhenāḥ anu vām ekaḥ paviḥ ā vavarta 
SA_GV01_rv_hn05u-1106	RV_5,062.03a adhārayatam pṛthivīm uta dyām mitrarājānā varuṇā mahobhiḥ /	adhārayatam pṛthivīm uta dyām mitra rājānā varuṇā mahobhiḥ 
SA_GV01_rv_hn05u-1107	RV_5,062.03c vardhayatam oṣadhīḥ pinvataṃ gā ava vṛṣṭiṃ sṛjataṃ jīradānū //	vardhayatam oṣadhīḥ pinvatam gāḥ ava vṛṣṭim sṛjatam jīra dānū 
SA_GV01_rv_hn05u-1108	RV_5,062.04a ā vām aśvāsaḥ suyujo vahantu yataraśmaya upa yantv arvāk /	ā vām aśvāsaḥ su yujaḥ vahantu yata raśmayaḥ upa yantu arvāk 
SA_GV01_rv_hn05u-1109	RV_5,062.04c ghṛtasya nirṇig anu vartate vām upa sindhavaḥ pradivi kṣaranti //	ghṛtasya nirṇij anu vartate vām upa sindhavaḥ pradivi kṣaranti 
SA_GV01_rv_hn05u-1110	RV_5,062.05a anu śrutām amatiṃ vardhad urvīm barhir iva yajuṣā rakṣamāṇā /	anu śrutām amatim vardhat urvīm barhiḥ iva yajuṣā rakṣamāṇā 
SA_GV01_rv_hn05u-1111	RV_5,062.05c namasvantā dhṛtadakṣādhi garte mitrāsāthe varuṇeḷāsv antaḥ //	namasvantā dhṛtadakṣā adhi garte mitrā āsāthe varuṇā iḷāsu antar 
SA_GV01_rv_hn05u-1112	RV_5,062.06a akravihastā sukṛte paraspā yaṃ trāsāthe varuṇeḷāsv antaḥ /	a kravi hastā su kṛte paraspā yam trāsāthe varuṇā iḷāsu antar 
SA_GV01_rv_hn05u-1113	RV_5,062.06c rājānā kṣatram ahṛṇīyamānā sahasrasthūṇam bibhṛthaḥ saha dvau //	rājānā kṣatram a hṛṇīyamānā sahasra sthūṇam bibhṛthaḥ saha dvau 
SA_GV01_rv_hn05u-1114	RV_5,062.07a hiraṇyanirṇig ayo asya sthūṇā vi bhrājate divy aśvājanīva /	hiraṇya nirṇij ayaḥ asya sthūṇā vi bhrājate divi aśvājanī iva 
SA_GV01_rv_hn05u-1115	RV_5,062.07c bhadre kṣetre nimitā tilvile vā sanema madhvo adhigartyasya //	bhadre kṣetre nimitā tilvile vā sanema madhvaḥ adhigartyasya 
SA_GV01_rv_hn05u-1116	RV_5,062.08a hiraṇyarūpam uṣaso vyuṣṭāv ayasthūṇam uditā sūryasya /	hiraṇya rūpam uṣasaḥ vyuṣṭau aya sthūṇam uditā sūryasya 
SA_GV01_rv_hn05u-1117	RV_5,062.08c ā rohatho varuṇa mitra gartam ataś cakṣāthe aditiṃ ditiṃ ca //	ā rohathaḥ varuṇa mitra gartam atas cakṣāthe aditim ditim ca 
SA_GV01_rv_hn05u-1118	RV_5,062.09a yad baṃhiṣṭhaṃ nātividhe sudānū acchidraṃ śarma bhuvanasya gopā /	yat baṃhiṣṭham na atividhe sudānū acchidram śarma bhuvanasya gopā 
SA_GV01_rv_hn05u-1119	RV_5,062.09c tena no mitrāvaruṇāv aviṣṭaṃ siṣāsanto jigīvāṃsaḥ syāma //	tena naḥ mitrāvaruṇau aviṣṭam siṣāsantaḥ jigīvāṃsaḥ syāma 
SA_GV01_rv_hn05u-1120	RV_5,063.01a ṛtasya gopāv adhi tiṣṭhatho rathaṃ satyadharmāṇā parame vyomani /	ṛtasya gopau adhi tiṣṭhathaḥ ratham satya dharmāṇā parame vyomani 
SA_GV01_rv_hn05u-1121	RV_5,063.01c yam atra mitrāvaruṇāvatho yuvaṃ tasmai vṛṣṭir madhumat pinvate divaḥ //	yam atra mitrāvaruṇau avathaḥ yuvam tasmai vṛṣṭiḥ madhumat pinvate divaḥ 
SA_GV01_rv_hn05u-1122	RV_5,063.02a samrājāv asya bhuvanasya rājatho mitrāvaruṇā vidathe svardṛśā /	samrājau asya bhuvanasya rājathaḥ mitrāvaruṇā vidathe svar dṛśā 
SA_GV01_rv_hn05u-1123	RV_5,063.02c vṛṣṭiṃ vāṃ rādho amṛtatvam īmahe dyāvāpṛthivī vi caranti tanyavaḥ //	vṛṣṭim vām rādhaḥ amṛta tvam īmahe dyāvāpṛthivī vi caranti tanyavaḥ 
SA_GV01_rv_hn05u-1124	RV_5,063.03a samrājā ugrā vṛṣabhā divas patī pṛthivyā mitrāvaruṇā vicarṣaṇī /	samrājau ugrā vṛṣabhā divaḥ patī pṛthivyāḥ mitrāvaruṇā vicarṣaṇī 
SA_GV01_rv_hn05u-1125	RV_5,063.03c citrebhir abhrair upa tiṣṭhatho ravaṃ dyāṃ varṣayatho asurasya māyayā //	citrebhiḥ abhraiḥ upa tiṣṭhathaḥ ravam dyām varṣayathaḥ asurasya māyayā 
SA_GV01_rv_hn05u-1126	RV_5,063.04a māyā vām mitrāvaruṇā divi śritā sūryo jyotiś carati citram āyudham /	māyā vām mitrāvaruṇāḥ divi śritā sūryaḥ jyotiḥ carati citram āyudham 
SA_GV01_rv_hn05u-1127	RV_5,063.04c tam abhreṇa vṛṣṭyā gūhatho divi parjanya drapsā madhumanta īrate //	tam abhreṇa vṛṣṭyā gūhathaḥ divi parjanya drapsāḥ madhumantaḥ īrate 
SA_GV01_rv_hn05u-1128	RV_5,063.05a rathaṃ yuñjate marutaḥ śubhe sukhaṃ śūro na mitrāvaruṇā gaviṣṭiṣu /	ratham yuñjate marutaḥ śubhe sukham śūraḥ na mitrāvaruṇā gaviṣṭiṣu 
SA_GV01_rv_hn05u-1129	RV_5,063.05c rajāṃsi citrā vi caranti tanyavo divaḥ samrājā payasā na ukṣatam //	rajāṃsi citrāḥ vi caranti tanyavaḥ divaḥ samrājā payasā naḥ ukṣatam 
SA_GV01_rv_hn05u-1130	RV_5,063.06a vācaṃ su mitrāvaruṇāv irāvatīm parjanyaś citrāṃ vadati tviṣīmatīm /	vācam su mitrāvaruṇau irāvatīm parjanyaḥ citrām vadati tviṣīmatīm 
SA_GV01_rv_hn05u-1131	RV_5,063.06c abhrā vasata marutaḥ su māyayā dyāṃ varṣayatam aruṇām arepasam //	abhrā vasata marutaḥ su māyayā dyām varṣayatam aruṇām arepasam 
SA_GV01_rv_hn05u-1132	RV_5,063.07a dharmaṇā mitrāvaruṇā vipaścitā vratā rakṣethe asurasya māyayā /	dharmaṇā mitrāvaruṇā vipaścitā vratā rakṣethe asurasya māyayā 
SA_GV01_rv_hn05u-1133	RV_5,063.07c ṛtena viśvam bhuvanaṃ vi rājathaḥ sūryam ā dhattho divi citryaṃ ratham //	ṛtena viśvam bhuvanam vi rājathaḥ sūryam ā dhatthaḥ divi citryam ratham 
SA_GV01_rv_hn05u-1134	RV_5,064.01a varuṇaṃ vo riśādasam ṛcā mitraṃ havāmahe /	varuṇam vaḥ riśādasam ṛcā mitram havāmahe 
SA_GV01_rv_hn05u-1135	RV_5,064.01c pari vrajeva bāhvor jaganvāṃsā svarṇaram //	pari vrajā iva bāhvoḥ jaganvāṃsā svarṇaram 
SA_GV01_rv_hn05u-1136	RV_5,064.02a tā bāhavā sucetunā pra yantam asmā arcate /	tā bāhavā sucetunā pra yantam asmai arcate 
SA_GV01_rv_hn05u-1137	RV_5,064.02c śevaṃ hi jāryaṃ vāṃ viśvāsu kṣāsu joguve //	śevam hi jāryam vām viśvāsu kṣāsu joguve 
SA_GV01_rv_hn05u-1138	RV_5,064.03a yan nūnam aśyāṃ gatim mitrasya yāyām pathā /	yat nūnam aśyām gatim mitrasya yāyām pathā 
SA_GV01_rv_hn05u-1139	RV_5,064.03c asya priyasya śarmaṇy ahiṃsānasya saścire //	asya priyasya śarmaṇi a hiṃsānasya saścire 
SA_GV01_rv_hn05u-1140	RV_5,064.04a yuvābhyām mitrāvaruṇopamaṃ dheyām ṛcā /	yuvābhyām mitrāvaruṇā upamam dheyām ṛcā 
SA_GV01_rv_hn05u-1141	RV_5,064.04c yad dha kṣaye maghonāṃ stotṝṇāṃ ca spūrdhase //	yat ha kṣaye maghonām stotṝṇām ca spūrdhase 
SA_GV01_rv_hn05u-1142	RV_5,064.05a ā no mitra sudītibhir varuṇaś ca sadhastha ā /	ā naḥ mitra su dītibhiḥ varuṇaḥ ca sadhasthe ā 
SA_GV01_rv_hn05u-1143	RV_5,064.05c sve kṣaye maghonāṃ sakhīnāṃ ca vṛdhase //	sve kṣaye maghonām sakhīnām ca vṛdhase 
SA_GV01_rv_hn05u-1144	RV_5,064.06a yuvaṃ no yeṣu varuṇa kṣatram bṛhac ca bibhṛthaḥ /	yuvam naḥ yeṣu varuṇa kṣatram bṛhat ca bibhṛthaḥ 
SA_GV01_rv_hn05u-1145	RV_5,064.06c uru ṇo vājasātaye kṛtaṃ rāye svastaye //	uru naḥ vājasātaye kṛtam rāye svastaye 
SA_GV01_rv_hn05u-1146	RV_5,064.07a ucchantyām me yajatā devakṣatre ruśadgavi /	ucchantyām me yajatā devakṣatre ruśadgavi 
SA_GV01_rv_hn05u-1147	RV_5,064.07c sutaṃ somaṃ na hastibhir ā paḍbhir dhāvataṃ narā bibhratāv arcanānasam //	sutam somam na hastibhiḥ ā paḍbhiḥ dhāvatam narā bibhratau arcanānasam 
SA_GV01_rv_hn05u-1148	RV_5,065.01a yaś ciketa sa sukratur devatrā sa bravītu naḥ /	yaḥ ciketa sa su kratuḥ devatrā sa bravītu naḥ 
SA_GV01_rv_hn05u-1149	RV_5,065.01c varuṇo yasya darśato mitro vā vanate giraḥ //	varuṇaḥ yasya darśataḥ mitraḥ vā vanate giraḥ 
SA_GV01_rv_hn05u-1150	RV_5,065.02a tā hi śreṣṭhavarcasā rājānā dīrghaśruttamā /	tā hi śreṣṭha varcasā rājānā dīrghaśruttamā 
SA_GV01_rv_hn05u-1151	RV_5,065.02c tā satpatī ṛtāvṛdha ṛtāvānā jane-jane //	tā sat patī ṛtāvṛdhaḥ ṛtāvānā janejane 
SA_GV01_rv_hn05u-1152	RV_5,065.03a tā vām iyāno 'vase pūrvā upa bruve sacā /	tā vām iyānaḥ vase pūrvau upa bruve sacā 
SA_GV01_rv_hn05u-1153	RV_5,065.03c svaśvāsaḥ su cetunā vājāṃ abhi pra dāvane //	su aśvāsaḥ su cetunā vājām abhi pra dāvane 
SA_GV01_rv_hn05u-1154	RV_5,065.04a mitro aṃhoś cid ād uru kṣayāya gātuṃ vanate /	mitraḥ aṃhoḥ cit āt uru kṣayāya gātum vanate 
SA_GV01_rv_hn05u-1155	RV_5,065.04c mitrasya hi pratūrvataḥ sumatir asti vidhataḥ //	mitrasya hi pratūrvataḥ sumatiḥ asti vidhataḥ 
SA_GV01_rv_hn05u-1156	RV_5,065.05a vayam mitrasyāvasi syāma saprathastame /	vayam mitrasya avasi syāma saprathastame 
SA_GV01_rv_hn05u-1157	RV_5,065.05c anehasas tvotayaḥ satrā varuṇaśeṣasaḥ //	anehasaḥ tvotayaḥ satrā varuṇa śeṣasaḥ 
SA_GV01_rv_hn05u-1158	RV_5,065.06a yuvam mitremaṃ janaṃ yatathaḥ saṃ ca nayathaḥ /	yuvam mitrā imam janam yatathaḥ sam ca nayathaḥ 
SA_GV01_rv_hn05u-1159	RV_5,065.06c mā maghonaḥ pari khyatam mo asmākam ṛṣīṇāṃ gopīthe na uruṣyatam //	mā maghonaḥ pari khyatam mā u asmākam ṛṣīṇām gopīthe naḥ uruṣyatam 
SA_GV01_rv_hn05u-1160	RV_5,066.01a ā cikitāna sukratū devau marta riśādasā /	ā cikitāna su kratū devau marta riśādasā 
SA_GV01_rv_hn05u-1161	RV_5,066.01c varuṇāya ṛtapeśase dadhīta prayase mahe //	varuṇāya ṛta peśase dadhīta prayase mahe 
SA_GV01_rv_hn05u-1162	RV_5,066.02a tā hi kṣatram avihrutaṃ samyag asuryam āśāte /	tā hi kṣatram a vihrutam samyak asuryam āśāte 
SA_GV01_rv_hn05u-1163	RV_5,066.02c adha vrateva mānuṣaṃ svar ṇa dhāyi darśatam //	adha vratā iva mānuṣam svar na dhāyi darśatam 
SA_GV01_rv_hn05u-1164	RV_5,066.03a tā vām eṣe rathānām urvīṃ gavyūtim eṣām /	tā vām rathānām urvīm gavyūtim eṣām 
SA_GV01_rv_hn05u-1165	RV_5,066.03c rātahavyasya suṣṭutiṃ dadhṛk stomair manāmahe //	rāta havyasya suṣṭutim dadhṛṣ stomaiḥ manāmahe 
SA_GV01_rv_hn05u-1166	RV_5,066.04a adhā hi kāvyā yuvaṃ dakṣasya pūrbhir adbhutā /	adhā hi kāvyā yuvam dakṣasya pūrbhiḥ adbhutā 
SA_GV01_rv_hn05u-1167	RV_5,066.04c ni ketunā janānāṃ cikethe pūtadakṣasā //	ni ketunā janānām cikethe pūta dakṣasā 
SA_GV01_rv_hn05u-1168	RV_5,066.05a tad ṛtam pṛthivi bṛhac chravaeṣa ṛṣīṇām /	tat ṛtam pṛthivi bṛhat śravaḥ eṣaḥ ṛṣīṇām 
SA_GV01_rv_hn05u-1169	RV_5,066.05c jrayasānāv aram pṛthv ati kṣaranti yāmabhiḥ //	jrayasānau aram pṛthu ati kṣaranti yāmabhiḥ 
SA_GV01_rv_hn05u-1170	RV_5,066.06a ā yad vām īyacakṣasā mitra vayaṃ ca sūrayaḥ /	ā yat vām mitra vayam ca sūrayaḥ 
SA_GV01_rv_hn05u-1171	RV_5,066.06c vyaciṣṭhe bahupāyye yatemahi svarājye //	vyaciṣṭhe bahu pāyye yatemahi sva rājye 
SA_GV01_rv_hn05u-1172	RV_5,067.01a baḷ itthā deva niṣkṛtam ādityā yajatam bṛhat /	baḷ itthā deva niṣkṛtam ādityā yajatam bṛhat 
SA_GV01_rv_hn05u-1173	RV_5,067.01c varuṇa mitrāryaman varṣiṣṭhaṃ kṣatram āśāthe //	varuṇa mitra aryaman varṣiṣṭham kṣatram āśāthe 
SA_GV01_rv_hn05u-1174	RV_5,067.02a ā yad yoniṃ hiraṇyayaṃ varuṇa mitra sadathaḥ /	ā yat yonim hiraṇyayam varuṇa mitra sadathaḥ 
SA_GV01_rv_hn05u-1175	RV_5,067.02c dhartārā carṣaṇīnāṃ yantaṃ sumnaṃ riśādasā //	dhartārā carṣaṇīnām yantam sumnam riśādasā 
SA_GV01_rv_hn05u-1176	RV_5,067.03a viśve hi viśvavedaso varuṇo mitro aryamā /	viśve hi viśva vedasaḥ varuṇaḥ mitraḥ aryamā 
SA_GV01_rv_hn05u-1177	RV_5,067.03c vratā padeva saścire pānti martyaṃ riṣaḥ //	vratā padā iva saścire pānti martyam riṣaḥ 
SA_GV01_rv_hn05u-1178	RV_5,067.04a te hi satyā ṛtaspṛśa ṛtāvāno jane-jane /	te hi satyāḥ ṛta spṛśaḥ ṛtāvānaḥ janejane 
SA_GV01_rv_hn05u-1179	RV_5,067.04c sunīthāsaḥ sudānavo 'ṃhoś cid urucakrayaḥ //	su nīthāsaḥ sudānavaḥ ṃhoḥ cit uru cakrayaḥ 
SA_GV01_rv_hn05u-1180	RV_5,067.05a ko nu vām mitrāstuto varuṇo vā tanūnām /	kaḥ nu vām mitrāstutaḥ varuṇaḥ vā tanūnām 
SA_GV01_rv_hn05u-1181	RV_5,067.05c tat su vām eṣate matir atribhya eṣate matiḥ //	tat su vām eṣate matiḥ atribhyaḥ eṣate matiḥ 
SA_GV01_rv_hn05u-1182	RV_5,068.01a pra vo mitrāya gāyata varuṇāya vipā girā /	pra vaḥ mitrāya gāyata varuṇāya vipā girā 
SA_GV01_rv_hn05u-1183	RV_5,068.01c mahikṣatrāv ṛtam bṛhat //	mahi kṣatrau ṛtam bṛhat 
SA_GV01_rv_hn05u-1184	RV_5,068.02a samrājā yā ghṛtayonī mitraś cobhā varuṇaś ca /	samrājā yā ghṛta yonī mitraḥ ca ubhā varuṇaḥ ca 
SA_GV01_rv_hn05u-1185	RV_5,068.02c devā deveṣu praśastā //	devā deveṣu praśastā 
SA_GV01_rv_hn05u-1186	RV_5,068.03a tā naḥ śaktam pārthivasya maho rāyo divyasya /	tā naḥ śaktam pārthivasya mahaḥ rāyaḥ divyasya 
SA_GV01_rv_hn05u-1187	RV_5,068.03c mahi vāṃ kṣatraṃ deveṣu //	mahi vām kṣatram deveṣu 
SA_GV01_rv_hn05u-1188	RV_5,068.04a ṛtam ṛtena sapanteṣiraṃ dakṣam āśāte /	ṛtam ṛtena sapantā iṣiram dakṣam āśāte 
SA_GV01_rv_hn05u-1189	RV_5,068.04c adruhā devau vardhete //	adruhā devau vardhete 
SA_GV01_rv_hn05u-1190	RV_5,068.05a vṛṣṭidyāvā rītyāpeṣas patī dānumatyāḥ /	vṛṣṭi dyāvā rīti apā iṣaḥ patī dānumatyāḥ 
SA_GV01_rv_hn05u-1191	RV_5,068.05c bṛhantaṃ gartam āśāte //	bṛhantam gartam āśāte 
SA_GV01_rv_hn05u-1192	RV_5,069.01a trī rocanā varuṇa trīṃr uta dyūn trīṇi mitra dhārayatho rajāṃsi /	trī rocanā varuṇa trīn uta dyūn trīṇi mitra dhārayathaḥ rajāṃsi 
SA_GV01_rv_hn05u-1193	RV_5,069.01c vāvṛdhānāv amatiṃ kṣatriyasyānu vrataṃ rakṣamāṇāv ajuryam //	vāvṛdhānau amatim kṣatriyasya anu vratam rakṣamāṇau ajuryam 
SA_GV01_rv_hn05u-1194	RV_5,069.02a irāvatīr varuṇa dhenavo vām madhumad vāṃ sindhavo mitra duhre /	irāvatīḥ varuṇa dhenavaḥ vām madhumat vām sindhavaḥ mitra duhre 
SA_GV01_rv_hn05u-1195	RV_5,069.02c trayas tasthur vṛṣabhāsas tisṛṇāṃ dhiṣaṇānāṃ retodhā vi dyumantaḥ //	trayaḥ tasthuḥ vṛṣabhāsaḥ tisṛṇām dhiṣaṇānām retaḥ dhāḥ vi dyumantaḥ 
SA_GV01_rv_hn05u-1196	RV_5,069.03a prātar devīm aditiṃ johavīmi madhyandina uditā sūryasya /	prātar devīm aditim johavīmi madhyandine uditā sūryasya 
SA_GV01_rv_hn05u-1197	RV_5,069.03c rāye mitrāvaruṇā sarvatāteḷe tokāya tanayāya śaṃ yoḥ //	rāye mitrāvaruṇā sarvatātā īḍe tokāya tanayāya śam yoḥ 
SA_GV01_rv_hn05u-1198	RV_5,069.04a yā dhartārā rajaso rocanasyotādityā divyā pārthivasya /	yā dhartārā rajasaḥ rocanasya uta ādityā divyā pārthivasya 
SA_GV01_rv_hn05u-1199	RV_5,069.04c na vāṃ devā amṛtā ā minanti vratāni mitrāvaruṇā dhruvāṇi //	na vām devāḥ amṛtāḥ ā minanti vratāni mitrāvaruṇā dhruvāṇi 
SA_GV01_rv_hn05u-1200	RV_5,070.01a purūruṇā cid dhy asty avo nūnaṃ vāṃ varuṇa /	purūruṇā cit hi asti avaḥ nūnam vām varuṇa 
SA_GV01_rv_hn05u-1201	RV_5,070.01c mitra vaṃsi vāṃ sumatim //	mitra vaṃsi vām sumatim 
SA_GV01_rv_hn05u-1202	RV_5,070.02a tā vāṃ samyag adruhvāṇeṣam aśyāma dhāyase /	tā vām samyak adruhvāṇā iṣam aśyāma dhāyase 
SA_GV01_rv_hn05u-1203	RV_5,070.02c vayaṃ te rudrā syāma //	vayam te rudrā syāma 
SA_GV01_rv_hn05u-1204	RV_5,070.03a pātaṃ no rudrā pāyubhir uta trāyethāṃ sutrātrā /	pātam naḥ rudrā pāyubhiḥ uta trāyethām su trātrā 
SA_GV01_rv_hn05u-1205	RV_5,070.03c turyāma dasyūn tanūbhiḥ //	turyāma dasyūn tanūbhiḥ 
SA_GV01_rv_hn05u-1206	RV_5,070.04a mā kasyādbhutakratū yakṣam bhujemā tanūbhiḥ /	mā kasya adbhuta kratū yakṣam bhujema tanūbhiḥ 
SA_GV01_rv_hn05u-1207	RV_5,070.04c mā śeṣasā mā tanasā //	mā śeṣasā mā tanasā 
SA_GV01_rv_hn05u-1208	RV_5,071.01a ā no gantaṃ riśādasā varuṇa mitra barhaṇā /	ā naḥ gantam riśādasā varuṇa mitra barhaṇā 
SA_GV01_rv_hn05u-1209	RV_5,071.01c upemaṃ cārum adhvaram //	upa imam cārum adhvaram 
SA_GV01_rv_hn05u-1210	RV_5,071.02a viśvasya hi pracetasā varuṇa mitra rājathaḥ /	viśvasya hi pracetasā varuṇa mitra rājathaḥ 
SA_GV01_rv_hn05u-1211	RV_5,071.02c īśānā pipyataṃ dhiyaḥ //	īśānā pipyatam dhiyaḥ 
SA_GV01_rv_hn05u-1212	RV_5,071.03a upa naḥ sutam ā gataṃ varuṇa mitra dāśuṣaḥ /	upa naḥ sutam ā gatam varuṇa mitra dāśuṣaḥ 
SA_GV01_rv_hn05u-1213	RV_5,071.03c asya somasya pītaye //	asya somasya pītaye 
SA_GV01_rv_hn05u-1214	RV_5,072.01a ā mitre varuṇe vayaṃ gīrbhir juhumo atrivat /	ā mitre varuṇe vayam gīrbhiḥ juhumaḥ atri vat 
SA_GV01_rv_hn05u-1215	RV_5,072.01c ni barhiṣi sadataṃ somapītaye //	ni barhiṣi sadatam soma pītaye 
SA_GV01_rv_hn05u-1216	RV_5,072.02a vratena stho dhruvakṣemā dharmaṇā yātayajjanā /	vratena sthaḥ dhruva kṣemā dharmaṇā yātayat janā 
SA_GV01_rv_hn05u-1217	RV_5,072.02c ni barhiṣi sadataṃ somapītaye //	ni barhiṣi sadatam soma pītaye 
SA_GV01_rv_hn05u-1218	RV_5,072.03a mitraś ca no varuṇaś ca juṣetāṃ yajñam iṣṭaye /	mitraḥ ca naḥ varuṇaḥ ca juṣetām yajñam iṣṭaye 
SA_GV01_rv_hn05u-1219	RV_5,072.03c ni barhiṣi sadatāṃ somapītaye //	ni barhiṣi sadatām soma pītaye 
SA_GV01_rv_hn05u-1220	RV_5,073.01a yad adya sthaḥ parāvati yad arvāvaty aśvinā /	yat adya sthaḥ parāvati yat arvāvati aśvinā 
SA_GV01_rv_hn05u-1221	RV_5,073.01c yad vā purū purubhujā yad antarikṣa ā gatam //	yat vā purū puru bhujā yat antarikṣe ā gatam 
SA_GV01_rv_hn05u-1222	RV_5,073.02a iha tyā purubhūtamā purū daṃsāṃsi bibhratā /	iha tyā puru bhūtamā purū daṃsāṃsi bibhratā 
SA_GV01_rv_hn05u-1223	RV_5,073.02c varasyā yāmy adhrigū huve tuviṣṭamā bhuje //	varasyā yāmi adhrigū huve tuviṣṭamā bhuje 
SA_GV01_rv_hn05u-1224	RV_5,073.03a īrmānyad vapuṣe vapuś cakraṃ rathasya yemathuḥ /	īrmānyat vapuṣe vapuḥ cakram rathasya yemathuḥ 
SA_GV01_rv_hn05u-1225	RV_5,073.03c pary anyā nāhuṣā yugā mahnā rajāṃsi dīyathaḥ //	pari anyā nāhuṣā yugā mahnā rajāṃsi dīyathaḥ 
SA_GV01_rv_hn05u-1226	RV_5,073.04a tad ū ṣu vām enā kṛtaṃ viśvā yad vām anu ṣṭave /	tat u su vām enā kṛtam viśvā yat vām anu stave 
SA_GV01_rv_hn05u-1227	RV_5,073.04c nānā jātāv arepasā sam asme bandhum eyathuḥ //	nānā jātau arepasā sam asme bandhum eyathuḥ 
SA_GV01_rv_hn05u-1228	RV_5,073.05a ā yad vāṃ sūryā rathaṃ tiṣṭhad raghuṣyadaṃ sadā /	ā yat vām sūryā ratham tiṣṭhat raghuṣyadam sadā 
SA_GV01_rv_hn05u-1229	RV_5,073.05c pari vām aruṣā vayo ghṛṇā varanta ātapaḥ //	pari vām aruṣāḥ vayaḥ ghṛṇāḥ varante ātapaḥ 
SA_GV01_rv_hn05u-1230	RV_5,073.06a yuvor atriś ciketati narā sumnena cetasā /	yuvoḥ atriḥ ciketati narā sumnena cetasā 
SA_GV01_rv_hn05u-1231	RV_5,073.06c gharmaṃ yad vām arepasaṃ nāsatyāsnā bhuraṇyati //	gharmam yat vām arepasam nāsatya asnā bhuraṇyati 
SA_GV01_rv_hn05u-1232	RV_5,073.07a ugro vāṃ kakuho yayiḥ śṛṇve yāmeṣu saṃtaniḥ /	ugraḥ vām kakuhaḥ yayiḥ śṛṇve yāmeṣu saṃtaniḥ 
SA_GV01_rv_hn05u-1233	RV_5,073.07c yad vāṃ daṃsobhir aśvinātrir narāvavartati //	yat vām daṃsobhiḥ aśvinā atriḥ narā avavartati 
SA_GV01_rv_hn05u-1234	RV_5,073.08a madhva ū ṣu madhūyuvā rudrā siṣakti pipyuṣī /	madhvaḥ u su madhūyuvā rudrā siṣakti pipyuṣī 
SA_GV01_rv_hn05u-1235	RV_5,073.08c yat samudrāti parṣathaḥ pakvāḥ pṛkṣo bharanta vām //	yat samudra ati parṣathaḥ pakvāḥ pṛkṣaḥ bharanta vām 
SA_GV01_rv_hn05u-1236	RV_5,073.09a satyam id vā u aśvinā yuvām āhur mayobhuvā /	satyam id vai u aśvinā yuvām āhuḥ mayobhuvā 
SA_GV01_rv_hn05u-1237	RV_5,073.09c tā yāman yāmahūtamā yāmann ā mṛḷayattamā //	tā yāman yāmahūtamā yāman ā mṛḍayattamā 
SA_GV01_rv_hn05u-1238	RV_5,073.10a imā brahmāṇi vardhanāśvibhyāṃ santu śantamā /	imā brahmāṇi vardhana aśvibhyām santu śantamā 
SA_GV01_rv_hn05u-1239	RV_5,073.10c yā takṣāma rathāṃ ivāvocāma bṛhan namaḥ //	yā takṣāma rathān iva avocāma bṛhat namaḥ 
SA_GV01_rv_hn05u-1240	RV_5,074.01a kūṣṭho devāv aśvinādyā divo manāvasū /	devau aśvinā adyā divaḥ manāvasū 
SA_GV01_rv_hn05u-1241	RV_5,074.01c tac chravatho vṛṣaṇvasū atrir vām ā vivāsati //	tat śravathaḥ vṛṣaṇvasū atriḥ vām ā vivāsati 
SA_GV01_rv_hn05u-1242	RV_5,074.02a kuha tyā kuha nu śrutā divi devā nāsatyā /	kuha tyā kuha nu śrutā divi devā nāsatyā 
SA_GV01_rv_hn05u-1243	RV_5,074.02c kasminn ā yatatho jane ko vāṃ nadīnāṃ sacā //	kasmin ā yatathaḥ jane kaḥ vām nadīnām sacā 
SA_GV01_rv_hn05u-1244	RV_5,074.03a kaṃ yāthaḥ kaṃ ha gacchathaḥ kam acchā yuñjāthe ratham /	kam yāthaḥ kam ha gacchathaḥ kam acchā yuñjāthe ratham 
SA_GV01_rv_hn05u-1245	RV_5,074.03c kasya brahmāṇi raṇyatho vayaṃ vām uśmasīṣṭaye //	kasya brahmāṇi raṇyathaḥ vayam vām uśmasi iṣṭaye 
SA_GV01_rv_hn05u-1246	RV_5,074.04a pauraṃ cid dhy udaprutam paura paurāya jinvathaḥ /	pauram cit hi uda prutam paura paurāya jinvathaḥ 
SA_GV01_rv_hn05u-1247	RV_5,074.04c yad īṃ gṛbhītatātaye siṃham iva druhas pade //	yat īm gṛbhītatātaye siṃham iva druhaḥ pade 
SA_GV01_rv_hn05u-1248	RV_5,074.05a pra cyavānāj jujuruṣo vavrim atkaṃ na muñcathaḥ /	pra cyavānāt jujuruṣaḥ vavrim atkam na muñcathaḥ 
SA_GV01_rv_hn05u-1249	RV_5,074.05c yuvā yadī kṛthaḥ punar ā kāmam ṛṇve vadhvaḥ //	yuvā yadī kṛthaḥ punar ā kāmam ṛṇve vadhvaḥ 
SA_GV01_rv_hn05u-1250	RV_5,074.06a asti hi vām iha stotā smasi vāṃ saṃdṛśi śriye /	asti hi vām iha stotā smasi vām saṃdṛśi śriye 
SA_GV01_rv_hn05u-1251	RV_5,074.06c nū śrutam ma ā gatam avobhir vājinīvasū //	nu śrutam me ā gatam avobhiḥ vājinīvasū 
SA_GV01_rv_hn05u-1252	RV_5,074.07a ko vām adya purūṇām ā vavne martyānām /	kaḥ vām adya purūṇām ā vavne martyānām 
SA_GV01_rv_hn05u-1253	RV_5,074.07c ko vipro vipravāhasā ko yajñair vājinīvasū //	kaḥ vipraḥ vipra vāhasā kaḥ yajñaiḥ vājinīvasū 
SA_GV01_rv_hn05u-1254	RV_5,074.08a ā vāṃ ratho rathānāṃ yeṣṭho yātv aśvinā /	ā vām rathaḥ rathānām yeṣṭhaḥ yātu aśvinā 
SA_GV01_rv_hn05u-1255	RV_5,074.08c purū cid asmayus tira āṅgūṣo martyeṣv ā //	purū cit asmayuḥ tiras āṅgūṣaḥ martyeṣu ā 
SA_GV01_rv_hn05u-1256	RV_5,074.09a śam ū ṣu vām madhūyuvāsmākam astu carkṛtiḥ /	śam u su vām madhūyuvā asmākam astu carkṛtiḥ 
SA_GV01_rv_hn05u-1257	RV_5,074.09c arvācīnā vicetasā vibhiḥ śyeneva dīyatam //	arvācīnā vicetasā vibhiḥ śyenā iva dīyatam 
SA_GV01_rv_hn05u-1258	RV_5,074.10a aśvinā yad dha karhi cic chuśrūyātam imaṃ havam /	aśvinā yat ha karhi cit śuśrūyātam imam havam 
SA_GV01_rv_hn05u-1259	RV_5,074.10c vasvīr ū ṣu vām bhujaḥ pṛñcanti su vām pṛcaḥ //	vasvīḥ u su vām bhujaḥ pṛñcanti su vām pṛcaḥ 
SA_GV01_rv_hn05u-1260	RV_5,075.01a prati priyatamaṃ rathaṃ vṛṣaṇaṃ vasuvāhanam /	prati priyatamam ratham vṛṣaṇam vasu vāhanam 
SA_GV01_rv_hn05u-1261	RV_5,075.01c stotā vām aśvināv ṛṣi stomena prati bhūṣati mādhvī mama śrutaṃ havam //	stotā vām aśvinau ṛṣiḥ stomena prati bhūṣati mādhvī mama śrutam havam 
SA_GV01_rv_hn05u-1262	RV_5,075.02a atyāyātam aśvinā tiro viśvā ahaṃ sanā /	atyāyātam aśvinā tiras viśvāḥ aham 
SA_GV01_rv_hn05u-1263	RV_5,075.02c dasrā hiraṇyavartanī suṣumnā sindhuvāhasā mādhvī mama śrutaṃ havam //	dasrā hiraṇya vartanī suṣumnā sindhu vāhasā mādhvī mama śrutam havam 
SA_GV01_rv_hn05u-1264	RV_5,075.03a ā no ratnāni bibhratāv aśvinā gacchataṃ yuvam /	ā naḥ ratnāni bibhratau aśvinā gacchatam yuvam 
SA_GV01_rv_hn05u-1265	RV_5,075.03c rudrā hiraṇyavartanī juṣāṇā vājinīvasū mādhvī mama śrutaṃ havam //	rudrā hiraṇya vartanī juṣāṇā vājinīvasū mādhvī mama śrutam havam 
SA_GV01_rv_hn05u-1266	RV_5,075.04a suṣṭubho vāṃ vṛṣaṇvasū rathe vāṇīcy āhitā /	suṣṭubhaḥ vām vṛṣaṇvasū rathe vāṇīcī āhitā 
SA_GV01_rv_hn05u-1267	RV_5,075.04c uta vāṃ kakuho mṛgaḥ pṛkṣaḥ kṛṇoti vāpuṣo mādhvī mama śrutaṃ havam //	uta vām kakuhaḥ mṛgaḥ pṛkṣaḥ kṛṇoti vāpuṣaḥ mādhvī mama śrutam havam 
SA_GV01_rv_hn05u-1268	RV_5,075.05a bodhinmanasā rathyeṣirā havanaśrutā /	bodhinmanasā rathyā iṣirā havana śrutā 
SA_GV01_rv_hn05u-1269	RV_5,075.05c vibhiś cyavānam aśvinā ni yātho advayāvinam mādhvī mama śrutaṃ havam //	vibhiḥ cyavānam aśvinā ni yāthaḥ a dvayāvinam mādhvī mama śrutam havam 
SA_GV01_rv_hn05u-1270	RV_5,075.06a ā vāṃ narā manoyujo 'śvāsaḥ pruṣitapsavaḥ /	ā vām narā manaḥ yujaḥ śvāsaḥ pruṣitapsavaḥ 
SA_GV01_rv_hn05u-1271	RV_5,075.06c vayo vahantu pītaye saha sumnebhir aśvinā mādhvī mama śrutaṃ havam //	vayaḥ vahantu pītaye saha sumnebhiḥ aśvinā mādhvī mama śrutam havam 
SA_GV01_rv_hn05u-1272	RV_5,075.07a aśvināv eha gacchataṃ nāsatyā mā vi venatam /	aśvinau ā iha gacchatam nāsatyā mā vi venatam 
SA_GV01_rv_hn05u-1273	RV_5,075.07c tiraś cid aryayā pari vartir yātam adābhyā mādhvī mama śrutaṃ havam //	tiras cit aryayā pari vartiḥ yātam adābhyā mādhvī mama śrutam havam 
SA_GV01_rv_hn05u-1274	RV_5,075.08a asmin yajñe adābhyā jaritāraṃ śubhas patī /	asmin yajñe adābhyā jaritāram śubhaḥ patī 
SA_GV01_rv_hn05u-1275	RV_5,075.08c avasyum aśvinā yuvaṃ gṛṇantam upa bhūṣatho mādhvī mama śrutaṃ havam //	avasyum aśvinā yuvam gṛṇantam upa bhūṣathaḥ mādhvī mama śrutam havam 
SA_GV01_rv_hn05u-1276	RV_5,075.09a abhūd uṣā ruśatpaśur āgnir adhāyy ṛtviyaḥ /	abhūt uṣāḥ ruśat paśuḥ ā agniḥ adhāyi ṛtviyaḥ 
SA_GV01_rv_hn05u-1277	RV_5,075.09c ayoji vāṃ vṛṣaṇvasū ratho dasrāv amartyo mādhvī mama śrutaṃ havam //	ayoji vām vṛṣaṇvasū rathaḥ dasrau amartyaḥ mādhvī mama śrutam havam 
SA_GV01_rv_hn05u-1278	RV_5,076.01a ā bhāty agnir uṣasām anīkam ud viprāṇāṃ devayā vāco asthuḥ /	ā bhāti agniḥ uṣasām anīkam ud viprāṇām deva yāḥ vācaḥ asthuḥ 
SA_GV01_rv_hn05u-1279	RV_5,076.01c arvāñcā nūnaṃ rathyeha yātam pīpivāṃsam aśvinā gharmam accha //	arvāñcā nūnam rathyā iha yātam pīpivāṃsam aśvinā gharmam accha 
SA_GV01_rv_hn05u-1280	RV_5,076.02a na saṃskṛtam pra mimīto gamiṣṭhānti nūnam aśvinopastuteha /	na saṃskṛtam pra mimītaḥ gamiṣṭhā anti nūnam aśvinā upastutā iha 
SA_GV01_rv_hn05u-1281	RV_5,076.02c divābhipitve 'vasāgamiṣṭhā praty avartiṃ dāśuṣe śambhaviṣṭhā //	divā abhipitve vasa āgamiṣṭhā prati avartim dāśuṣe śambhaviṣṭhā 
SA_GV01_rv_hn05u-1282	RV_5,076.03a utā yātaṃ saṃgave prātar ahno madhyandina uditā sūryasya /	uta ā yātam saṃgave prātar ahnaḥ madhyandine uditā sūryasya 
SA_GV01_rv_hn05u-1283	RV_5,076.03c divā naktam avasā śantamena nedānīm pītir aśvinā tatāna //	divā naktam avasā śantamena nā idānīm pītiḥ aśvinā tatāna 
SA_GV01_rv_hn05u-1284	RV_5,076.04a idaṃ hi vām pradivi sthānam oka ime gṛhā aśvinedaṃ duroṇam /	idam hi vām pradivi sthānam okaḥ ime gṛhāḥ aśvinā idam duroṇam 
SA_GV01_rv_hn05u-1285	RV_5,076.04c ā no divo bṛhataḥ parvatād ādbhyo yātam iṣam ūrjaṃ vahantā //	ā naḥ divaḥ bṛhataḥ parvatāt ā adbhyaḥ yātam iṣam ūrjam vahantā 
SA_GV01_rv_hn05u-1286	RV_5,076.05a sam aśvinor avasā nūtanena mayobhuvā supraṇītī gamema /	sam aśvinoḥ avasā nūtanena mayobhuvā su praṇītī gamema 
SA_GV01_rv_hn05u-1287	RV_5,076.05c ā no rayiṃ vahatam ota vīrān ā viśvāny amṛtā saubhagāni //	ā naḥ rayim vahatam ā uta vīrān ā viśvāni amṛtā saubhagāni 
SA_GV01_rv_hn05u-1288	RV_5,077.01a prātaryāvāṇā prathamā yajadhvam purā gṛdhrād araruṣaḥ pibātaḥ /	prātaryāvāṇā prathamā yajadhvam purā gṛdhrāt a raruṣaḥ pibātaḥ 
SA_GV01_rv_hn05u-1289	RV_5,077.01c prātar hi yajñam aśvinā dadhāte pra śaṃsanti kavayaḥ pūrvabhājaḥ //	prātar hi yajñam aśvinā dadhāte pra śaṃsanti kavayaḥ pūrvabhājaḥ 
SA_GV01_rv_hn05u-1290	RV_5,077.02a prātar yajadhvam aśvinā hinota na sāyam asti devayā ajuṣṭam /	prātar yajadhvam aśvinā hinota na sāyam asti deva yāḥ a juṣṭam 
SA_GV01_rv_hn05u-1291	RV_5,077.02c utānyo asmad yajate vi cāvaḥ pūrvaḥ-pūrvo yajamāno vanīyān //	uta anyaḥ asmat yajate vi ca avaḥ pūrvaḥ pūrvaḥ yajamānaḥ vanīyān 
SA_GV01_rv_hn05u-1292	RV_5,077.03a hiraṇyatvaṅ madhuvarṇo ghṛtasnuḥ pṛkṣo vahann ā ratho vartate vām /	hiraṇya tvac madhu varṇaḥ ghṛta snuḥ pṛkṣaḥ vahan ā rathaḥ vartate vām 
SA_GV01_rv_hn05u-1293	RV_5,077.03c manojavā aśvinā vātaraṃhā yenātiyātho duritāni viśvā //	manaḥ javāḥ aśvinā vāta raṃhāḥ yena atiyāthaḥ duritāni viśvā 
SA_GV01_rv_hn05u-1294	RV_5,077.04a yo bhūyiṣṭhaṃ nāsatyābhyāṃ viveṣa caniṣṭham pitvo rarate vibhāge /	yaḥ bhūyiṣṭham nāsatyābhyām viveṣa caniṣṭham pitvaḥ rarate vibhāge 
SA_GV01_rv_hn05u-1295	RV_5,077.04c sa tokam asya pīparac chamībhir anūrdhvabhāsaḥ sadam it tuturyāt //	sa tokam asya pīparat śamībhiḥ an ūrdhva bhāsaḥ sadam id tuturyāt 
SA_GV01_rv_hn05u-1296	RV_5,077.05a sam aśvinor avasā nūtanena mayobhuvā supraṇītī gamema /	sam aśvinoḥ avasā nūtanena mayobhuvā su praṇītī gamema 
SA_GV01_rv_hn05u-1297	RV_5,077.05c ā no rayiṃ vahatam ota vīrān ā viśvāny amṛtā saubhagāni //	ā naḥ rayim vahatam ā uta vīrān ā viśvāni amṛtā saubhagāni 
SA_GV01_rv_hn05u-1298	RV_5,078.01a aśvināv eha gacchataṃ nāsatyā mā vi venatam /	aśvinau ā iha gacchatam nāsatyā mā vi venatam 
SA_GV01_rv_hn05u-1299	RV_5,078.01c haṃsāv iva patatam ā sutāṃ upa //	haṃsau iva patatam ā sutām upa 
SA_GV01_rv_hn05u-1300	RV_5,078.02a aśvinā hariṇāv iva gaurāv ivānu yavasam /	aśvinā hariṇau iva gaurau iva anu yavasam 
SA_GV01_rv_hn05u-1301	RV_5,078.02c haṃsāv iva patatam ā sutāṃ upa //	haṃsau iva patatam ā sutām upa 
SA_GV01_rv_hn05u-1302	RV_5,078.03a aśvinā vājinīvasū juṣethāṃ yajñam iṣṭaye /	aśvinā vājinīvasū juṣethām yajñam iṣṭaye 
SA_GV01_rv_hn05u-1303	RV_5,078.03c haṃsāv iva patatam ā sutāṃ upa //	haṃsau iva patatam ā sutām upa 
SA_GV01_rv_hn05u-1304	RV_5,078.04a atrir yad vām avarohann ṛbīsam ajohavīn nādhamāneva yoṣā /	atriḥ yat vām avarohan ṛbīsam ajohavīt nādhamānā iva yoṣā 
SA_GV01_rv_hn05u-1305	RV_5,078.04c śyenasya cij javasā nūtanenāgacchatam aśvinā śantamena //	śyenasya cit javasā nūtanena agacchatam aśvinā śantamena 
SA_GV01_rv_hn05u-1306	RV_5,078.05a vi jihīṣva vanaspate yoniḥ sūṣyantyā iva /	vi jihīṣva vanaspate yoniḥ sūṣyantyāḥ iva 
SA_GV01_rv_hn05u-1307	RV_5,078.05c śrutam me aśvinā havaṃ saptavadhriṃ ca muñcatam //	śrutam me aśvinā havam saptavadhrim ca muñcatam 
SA_GV01_rv_hn05u-1308	RV_5,078.06a bhītāya nādhamānāya ṛṣaye saptavadhraye /	bhītāya nādhamānāya ṛṣaye saptavadhraye 
SA_GV01_rv_hn05u-1309	RV_5,078.06c māyābhir aśvinā yuvaṃ vṛkṣaṃ saṃ ca vi cācathaḥ //	māyābhiḥ aśvinā yuvam vṛkṣam sam ca vi ca acathaḥ 
SA_GV01_rv_hn05u-1310	RV_5,078.07a yathā vātaḥ puṣkariṇīṃ samiṅgayati sarvataḥ /	yathā vātaḥ puṣkariṇīm samiṅgayati sarvatas 
SA_GV01_rv_hn05u-1311	RV_5,078.07c evā te garbha ejatu niraitu daśamāsyaḥ //	eva te garbhaḥ ejatu niraitu daśamāsyaḥ 
SA_GV01_rv_hn05u-1312	RV_5,078.08a yathā vāto yathā vanaṃ yathā samudra ejati /	yathā vātaḥ yathā vanam yathā samudraḥ ejati 
SA_GV01_rv_hn05u-1313	RV_5,078.08c evā tvaṃ daśamāsya sahāvehi jarāyuṇā //	eva tvam daśamāsya saha avehi jarāyuṇā 
SA_GV01_rv_hn05u-1314	RV_5,078.09a daśa māsāñ chaśayānaḥ kumāro adhi mātari /	daśa māsām śaśayānaḥ kumāraḥ adhi mātari 
SA_GV01_rv_hn05u-1315	RV_5,078.09c niraitu jīvo akṣato jīvo jīvantyā adhi //	niraitu jīvaḥ a kṣataḥ jīvaḥ jīvantyāḥ adhi 
SA_GV01_rv_hn05u-1316	RV_5,079.01a mahe no adya bodhayoṣo rāye divitmatī /	mahe naḥ adya bodhaya uṣaḥ rāye divitmatī 
SA_GV01_rv_hn05u-1317	RV_5,079.01c yathā cin no abodhayaḥ satyaśravasi vāyye sujāte aśvasūnṛte //	yathā cit naḥ abodhayaḥ satyaśravasi vāyye su jāte aśva sūnṛte 
SA_GV01_rv_hn05u-1318	RV_5,079.02a yā sunīthe śaucadrathe vy auccho duhitar divaḥ /	yā sunīthe śaucadrathe vi aucchaḥ duhitar divaḥ 
SA_GV01_rv_hn05u-1319	RV_5,079.02c sā vy uccha sahīyasi satyaśravasi vāyye sujāte aśvasūnṛte //	sā vi uccha sahīyasi satyaśravasi vāyye su jāte aśva sūnṛte 
SA_GV01_rv_hn05u-1320	RV_5,079.03a sā no adyābharadvasur vy ucchā duhitar divaḥ /	sā naḥ adyā ābharat vasuḥ vi uccha duhitar divaḥ 
SA_GV01_rv_hn05u-1321	RV_5,079.03c yo vy aucchaḥ sahīyasi satyaśravasi vāyye sujāte aśvasūnṛte //	yaḥ vi aucchaḥ sahīyasi satyaśravasi vāyye su jāte aśva sūnṛte 
SA_GV01_rv_hn05u-1322	RV_5,079.04a abhi ye tvā vibhāvari stomair gṛṇanti vahnayaḥ /	abhi ye tvā vibhāvari stomaiḥ gṛṇanti vahnayaḥ 
SA_GV01_rv_hn05u-1323	RV_5,079.04c maghair maghoni suśriyo dāmanvantaḥ surātayaḥ sujāte aśvasūnṛte //	maghaiḥ maghoni su śriyaḥ dāmanvantaḥ su rātayaḥ su jāte aśva sūnṛte 
SA_GV01_rv_hn05u-1324	RV_5,079.05a yac cid dhi te gaṇā ime chadayanti maghattaye /	yat cit hi te gaṇāḥ ime chadayanti maghattaye 
SA_GV01_rv_hn05u-1325	RV_5,079.05c pari cid vaṣṭayo dadhur dadato rādho ahrayaṃ sujāte aśvasūnṛte //	pari cit vaṣṭayaḥ dadataḥ rādhaḥ ahrayam su jāte aśva sūnṛte 
SA_GV01_rv_hn05u-1326	RV_5,079.06a aiṣu dhā vīravad yaśa uṣo maghoni sūriṣu /	ā eṣu dhāḥ vīravat yaśaḥ uṣaḥ maghoni sūriṣu 
SA_GV01_rv_hn05u-1327	RV_5,079.06c ye no rādhāṃsy ahrayā maghavāno arāsata sujāte aśvasūnṛte //	ye naḥ rādhāṃsi ahrayā maghavānaḥ arāsata su jāte aśva sūnṛte 
SA_GV01_rv_hn05u-1328	RV_5,079.07a tebhyo dyumnam bṛhad yaśa uṣo maghony ā vaha /	tebhyaḥ dyumnam bṛhat yaśaḥ uṣaḥ maghoni ā vaha 
SA_GV01_rv_hn05u-1329	RV_5,079.07c ye no rādhāṃsy aśvyā gavyā bhajanta sūrayaḥ sujāte aśvasūnṛte //	ye naḥ rādhāṃsi aśvyā gavyā bhajanta sūrayaḥ su jāte aśva sūnṛte 
SA_GV01_rv_hn05u-1330	RV_5,079.08a uta no gomatīr iṣa ā vahā duhitar divaḥ /	uta naḥ gomatīḥ iṣaḥ ā vaha duhitar divaḥ 
SA_GV01_rv_hn05u-1331	RV_5,079.08c sākaṃ sūryasya raśmibhiḥ śukraiḥ śocadbhir arcibhiḥ sujāte aśvasūnṛte //	sākam sūryasya raśmibhiḥ śukraiḥ śocadbhiḥ arcibhiḥ su jāte aśva sūnṛte 
SA_GV01_rv_hn05u-1332	RV_5,079.09a vy ucchā duhitar divo mā ciraṃ tanuthā apaḥ /	vi uccha duhitar divaḥ mā ciram tanuthāḥ apaḥ 
SA_GV01_rv_hn05u-1333	RV_5,079.09c net tvā stenaṃ yathā ripuṃ tapāti sūro arciṣā sujāte aśvasūnṛte //	na id tvā stenam yathā ripum tapāti sūraḥ arciṣā su jāte aśva sūnṛte 
SA_GV01_rv_hn05u-1334	RV_5,079.10a etāvad ved uṣas tvam bhūyo vā dātum arhasi /	etāvat vā id uṣaḥ tvam bhūyas vā dātum arhasi 
SA_GV01_rv_hn05u-1335	RV_5,079.10c yā stotṛbhyo vibhāvary ucchantī na pramīyase sujāte aśvasūnṛte //	yā stotṛbhyaḥ vibhāvarī ucchantī na pramīyase su jāte aśva sūnṛte 
SA_GV01_rv_hn05u-1336	RV_5,080.01a dyutadyāmānam bṛhatīm ṛtena ṛtāvarīm aruṇapsuṃ vibhātīm /	dyutat yāmānam bṛhatīm ṛtena ṛtāvarīm aruṇapsum vibhātīm 
SA_GV01_rv_hn05u-1337	RV_5,080.01c devīm uṣasaṃ svar āvahantīm prati viprāso matibhir jarante //	devīm uṣasam svar āvahantīm prati viprāsaḥ matibhiḥ jarante 
SA_GV01_rv_hn05u-1338	RV_5,080.02a eṣā janaṃ darśatā bodhayantī sugān pathaḥ kṛṇvatī yāty agre /	eṣā janam darśatā bodhayantī su gān pathaḥ kṛṇvatī yāti agre 
SA_GV01_rv_hn05u-1339	RV_5,080.02c bṛhadrathā bṛhatī viśvaminvoṣā jyotir yacchaty agre ahnām //	bṛhat rathā bṛhatī viśvaminvā uṣāḥ jyotiḥ yacchati agre ahnām 
SA_GV01_rv_hn05u-1340	RV_5,080.03a eṣā gobhir aruṇebhir yujānāsredhantī rayim aprāyu cakre /	eṣā gobhiḥ aruṇebhiḥ yujānā a sredhantī rayim aprāyu cakre 
SA_GV01_rv_hn05u-1341	RV_5,080.03c patho radantī suvitāya devī puruṣṭutā viśvavārā vi bhāti //	pathaḥ radantī suvitāya devī puruṣṭutā viśva vārā vi bhāti 
SA_GV01_rv_hn05u-1342	RV_5,080.04a eṣā vyenī bhavati dvibarhā āviṣkṛṇvānā tanvam purastāt /	eṣā vyenī bhavati dvibarhāḥ āviṣkṛṇvānā tanvam purastāt 
SA_GV01_rv_hn05u-1343	RV_5,080.04c ṛtasya panthām anv eti sādhu prajānatīva na diśo mināti //	ṛtasya panthām anu eti sādhu prajānatī iva na diśaḥ mināti 
SA_GV01_rv_hn05u-1344	RV_5,080.05a eṣā śubhrā na tanvo vidānordhveva snātī dṛśaye no asthāt /	eṣā śubhrā na tanvaḥ vidānā ūrdhvā iva snātī dṛśaye naḥ asthāt 
SA_GV01_rv_hn05u-1345	RV_5,080.05c apa dveṣo bādhamānā tamāṃsy uṣā divo duhitā jyotiṣāgāt //	apa dveṣaḥ bādhamānā tamāṃsi uṣāḥ divaḥ duhitā jyotiṣā āgāt 
SA_GV01_rv_hn05u-1346	RV_5,080.06a eṣā pratīcī duhitā divo nṝn yoṣeva bhadrā ni riṇīte apsaḥ /	eṣā pratīcī duhitā divaḥ nṝn yoṣā iva bhadrā ni riṇīte apsaḥ 
SA_GV01_rv_hn05u-1347	RV_5,080.06c vyūrṇvatī dāśuṣe vāryāṇi punar jyotir yuvatiḥ pūrvathākaḥ //	vyūrṇvatī dāśuṣe vāryāṇi punar jyotiḥ yuvatiḥ pūrvathā akaḥ 
SA_GV01_rv_hn05u-1348	RV_5,081.01a yuñjate mana uta yuñjate dhiyo viprā viprasya bṛhato vipaścitaḥ /	yuñjate manaḥ uta yuñjate dhiyaḥ viprāḥ viprasya bṛhataḥ vipaścitaḥ 
SA_GV01_rv_hn05u-1349	RV_5,081.01c vi hotrā dadhe vayunāvid eka in mahī devasya savituḥ pariṣṭutiḥ //	vi hotrā dadhe vayunā vid ekaḥ id mahī devasya savituḥ pariṣṭutiḥ 
SA_GV01_rv_hn05u-1350	RV_5,081.02a viśvā rūpāṇi prati muñcate kaviḥ prāsāvīd bhadraṃ dvipade catuṣpade /	viśvā rūpāṇi prati muñcate kaviḥ prāsāvīt bhadram dvipade catuṣpade 
SA_GV01_rv_hn05u-1351	RV_5,081.02c vi nākam akhyat savitā vareṇyo 'nu prayāṇam uṣaso vi rājati //	vi nākam akhyat savitā vareṇyaḥ nu prayāṇam uṣasaḥ vi rājati 
SA_GV01_rv_hn05u-1352	RV_5,081.03a yasya prayāṇam anv anya id yayur devā devasya mahimānam ojasā /	yasya prayāṇam anu anye id yayuḥ devāḥ devasya mahimānam ojasā 
SA_GV01_rv_hn05u-1353	RV_5,081.03c yaḥ pārthivāni vimame sa etaśo rajāṃsi devaḥ savitā mahitvanā //	yaḥ pārthivāni vimame saḥ etaśaḥ rajāṃsi devaḥ savitā mahitvanā 
SA_GV01_rv_hn05u-1354	RV_5,081.04a uta yāsi savitas trīṇi rocanota sūryasya raśmibhiḥ sam ucyasi /	uta yāsi savitar trīṇi rocanā uta sūryasya raśmibhiḥ sam ucyasi 
SA_GV01_rv_hn05u-1355	RV_5,081.04c uta rātrīm ubhayataḥ parīyasa uta mitro bhavasi deva dharmabhiḥ //	uta rātrīm ubhayatas parīyase uta mitraḥ bhavasi deva dharmabhiḥ 
SA_GV01_rv_hn05u-1356	RV_5,081.05a uteśiṣe prasavasya tvam eka id uta pūṣā bhavasi deva yāmabhiḥ /	uta īśiṣe prasavasya tvam ekaḥ id uta pūṣā bhavasi deva yāmabhiḥ 
SA_GV01_rv_hn05u-1357	RV_5,081.05c utedaṃ viśvam bhuvanaṃ vi rājasi śyāvāśvas te savita stomam ānaśe //	uta idam viśvam bhuvanam vi rājasi śyāvāśvaḥ te savitaḥ stomam ānaśe 
SA_GV01_rv_hn05u-1358	RV_5,082.01a tat savitur vṛṇīmahe vayaṃ devasya bhojanam /	tat savituḥ vṛṇīmahe vayam devasya bhojanam 
SA_GV01_rv_hn05u-1359	RV_5,082.01c śreṣṭhaṃ sarvadhātamaṃ turam bhagasya dhīmahi //	śreṣṭham sarva dhātamam turam bhagasya dhīmahi 
SA_GV01_rv_hn05u-1360	RV_5,082.02a asya hi svayaśastaraṃ savituḥ kac cana priyam /	asya hi sva yaśastaram savituḥ kad cana priyam 
SA_GV01_rv_hn05u-1361	RV_5,082.02c na minanti svarājyam //	na minanti sva rājyam 
SA_GV01_rv_hn05u-1362	RV_5,082.03a sa hi ratnāni dāśuṣe suvāti savitā bhagaḥ /	sa hi ratnāni dāśuṣe suvāti savitā bhagaḥ 
SA_GV01_rv_hn05u-1363	RV_5,082.03c tam bhāgaṃ citram īmahe //	tam bhāgam citram īmahe 
SA_GV01_rv_hn05u-1364	RV_5,082.04a adyā no deva savitaḥ prajāvat sāvīḥ saubhagam /	adyā naḥ deva savitar prajāvat sāvīḥ saubhagam 
SA_GV01_rv_hn05u-1365	RV_5,082.04c parā duṣṣvapnyaṃ suva //	parā duṣṣvapnyam suva 
SA_GV01_rv_hn05u-1366	RV_5,082.05a viśvāni deva savitar duritāni parā suva /	viśvāni deva savitar duritāni parā suva 
SA_GV01_rv_hn05u-1367	RV_5,082.05c yad bhadraṃ tan na ā suva //	yat bhadram tat naḥ ā suva 
SA_GV01_rv_hn05u-1368	RV_5,082.06a anāgaso aditaye devasya savituḥ save /	anāgasaḥ aditaye devasya savituḥ save 
SA_GV01_rv_hn05u-1369	RV_5,082.06c viśvā vāmāni dhīmahi //	viśvā vāmāni dhīmahi 
SA_GV01_rv_hn05u-1370	RV_5,082.07a ā viśvadevaṃ satpatiṃ sūktair adyā vṛṇīmahe /	ā viśva devam sat patim sūktaiḥ adya vṛṇīmahe 
SA_GV01_rv_hn05u-1371	RV_5,082.07c satyasavaṃ savitāram //	satya savam savitāram 
SA_GV01_rv_hn05u-1372	RV_5,082.08a ya ime ubhe ahanī pura ety aprayucchan /	yaḥ ime ubhe ahanī puras eti aprayucchan 
SA_GV01_rv_hn05u-1373	RV_5,082.08c svādhīr devaḥ savitā //	svādhīḥ devaḥ savitā 
SA_GV01_rv_hn05u-1374	RV_5,082.09a ya imā viśvā jātāny āśrāvayati ślokena /	yaḥ imā viśvā jātāni āśrāvayati ślokena 
SA_GV01_rv_hn05u-1375	RV_5,082.09c pra ca suvāti savitā //	pra ca suvāti savitā 
SA_GV01_rv_hn05u-1376	RV_5,083.01a acchā vada tavasaṃ gīrbhir ābhi stuhi parjanyaṃ namasā vivāsa /	acchā vada tavasam gīrbhiḥ ābhiḥ stuhi parjanyam namasā vivāsa 
SA_GV01_rv_hn05u-1377	RV_5,083.01c kanikradad vṛṣabho jīradānū reto dadhāty oṣadhīṣu garbham //	kanikradat vṛṣabhaḥ jīra dānuḥ retaḥ dadhāti oṣadhīṣu garbham 
SA_GV01_rv_hn05u-1378	RV_5,083.02a vi vṛkṣān hanty uta hanti rakṣaso viśvam bibhāya bhuvanam mahāvadhāt /	vi vṛkṣān hanti uta hanti rakṣasaḥ viśvam bibhāya bhuvanam mahā vadhāt 
SA_GV01_rv_hn05u-1379	RV_5,083.02c utānāgā īṣate vṛṣṇyāvato yat parjanya stanayan hanti duṣkṛtaḥ //	uta anāgāḥ īṣate vṛṣṇyāvataḥ yat parjanyaḥ stanayan hanti duṣkṛtaḥ 
SA_GV01_rv_hn05u-1380	RV_5,083.03a rathīva kaśayāśvāṃ abhikṣipann āvir dūtān kṛṇute varṣyāṃ aha /	rathī iva kaśayā aśvām abhikṣipan āvis dūtān kṛṇute varṣyām aha 
SA_GV01_rv_hn05u-1381	RV_5,083.03c dūrāt siṃhasya stanathā ud īrate yat parjanyaḥ kṛṇute varṣyaṃ nabhaḥ //	dūrāt siṃhasya stanathau ud īrate yat parjanyaḥ kṛṇute varṣyam nabhaḥ 
SA_GV01_rv_hn05u-1382	RV_5,083.04a pra vātā vānti patayanti vidyuta ud oṣadhīr jihate pinvate svaḥ /	pra vātāḥ vānti patayanti vidyutaḥ ud oṣadhīḥ jihate pinvate svar 
SA_GV01_rv_hn05u-1383	RV_5,083.04c irā viśvasmai bhuvanāya jāyate yat parjanyaḥ pṛthivīṃ retasāvati //	irā viśvasmai bhuvanāya jāyate yat parjanyaḥ pṛthivīm retasā avati 
SA_GV01_rv_hn05u-1384	RV_5,083.05a yasya vrate pṛthivī nannamīti yasya vrate śaphavaj jarbhurīti /	yasya vrate pṛthivī nannamīti yasya vrate śaphavat jarbhurīti 
SA_GV01_rv_hn05u-1385	RV_5,083.05c yasya vrata oṣadhīr viśvarūpāḥ sa naḥ parjanya mahi śarma yaccha //	yasya vrate oṣadhīḥ viśva rūpāḥ sa naḥ parjanya mahi śarma yaccha 
SA_GV01_rv_hn05u-1386	RV_5,083.06a divo no vṛṣṭim maruto rarīdhvam pra pinvata vṛṣṇo aśvasya dhārāḥ /	divaḥ naḥ vṛṣṭim marutaḥ rarīdhvam pra pinvata vṛṣṇaḥ aśvasya dhārāḥ 
SA_GV01_rv_hn05u-1387	RV_5,083.06c arvāṅ etena stanayitnunehy apo niṣiñcann asuraḥ pitā naḥ //	arvāṅ etena stanayitnunā ihi apaḥ niṣiñcan asuraḥ pitā naḥ 
SA_GV01_rv_hn05u-1388	RV_5,083.07a abhi kranda stanaya garbham ā dhā udanvatā pari dīyā rathena /	abhi kranda stanaya garbham ā dhāḥ udanvatā pari dīya rathena 
SA_GV01_rv_hn05u-1389	RV_5,083.07c dṛtiṃ su karṣa viṣitaṃ nyañcaṃ samā bhavantūdvato nipādāḥ //	dṛtim su karṣa viṣitam nyañcam samāḥ bhavantu udvataḥ nipādāḥ 
SA_GV01_rv_hn05u-1390	RV_5,083.08a mahāntaṃ kośam ud acā ni ṣiñca syandantāṃ kulyā viṣitāḥ purastāt /	mahāntam kośam ud aca ni siñca syandantām kulyāḥ viṣitāḥ purastāt 
SA_GV01_rv_hn05u-1391	RV_5,083.08c ghṛtena dyāvāpṛthivī vy undhi suprapāṇam bhavatv aghnyābhyaḥ //	ghṛtena dyāvāpṛthivī vi undhi su prapāṇam bhavatu aghnyābhyaḥ 
SA_GV01_rv_hn05u-1392	RV_5,083.09a yat parjanya kanikradat stanayan haṃsi duṣkṛtaḥ /	yat parjanya kanikradat stanayan haṃsi duṣkṛtaḥ 
SA_GV01_rv_hn05u-1393	RV_5,083.09c pratīdaṃ viśvam modate yat kiṃ ca pṛthivyām adhi //	prati idam viśvam modate yat kim ca pṛthivyām adhi 
SA_GV01_rv_hn05u-1394	RV_5,083.10a avarṣīr varṣam ud u ṣū gṛbhāyākar dhanvāny atyetavā u /	avarṣīḥ varṣam ud u su gṛbhāya akaḥ dhanvāni atyetavai u 
SA_GV01_rv_hn05u-1395	RV_5,083.10c ajījana oṣadhīr bhojanāya kam uta prajābhyo 'vido manīṣām //	ajījanaḥ oṣadhīḥ bhojanāya kam uta prajābhyaḥ vidaḥ manīṣām 
SA_GV01_rv_hn05u-1396	RV_5,084.01a baḷ itthā parvatānāṃ khidram bibharṣi pṛthivi /	baḷ itthā parvatānām khidram bibharṣi pṛthivi 
SA_GV01_rv_hn05u-1397	RV_5,084.01c pra yā bhūmim pravatvati mahnā jinoṣi mahini //	pra yā bhūmim pravatvati mahnā jinoṣi mahini 
SA_GV01_rv_hn05u-1398	RV_5,084.02a stomāsas tvā vicāriṇi prati ṣṭobhanty aktubhiḥ /	stomāsaḥ tvā vicāriṇi prati stobhanti aktubhiḥ 
SA_GV01_rv_hn05u-1399	RV_5,084.02c pra yā vājaṃ na heṣantam perum asyasy arjuni //	pra yā vājam na heṣantam perum asyasi arjuni 
SA_GV01_rv_hn05u-1400	RV_5,084.03a dṛḷhā cid yā vanaspatīn kṣmayā dardharṣy ojasā /	dṛḍhā cit yā vanaspatīn kṣmayā dardharṣi ojasā 
SA_GV01_rv_hn05u-1401	RV_5,084.03c yat te abhrasya vidyuto divo varṣanti vṛṣṭayaḥ //	yat te abhrasya vidyutaḥ divaḥ varṣanti vṛṣṭayaḥ 
SA_GV01_rv_hn05u-1402	RV_5,085.01a pra samrāje bṛhad arcā gabhīram brahma priyaṃ varuṇāya śrutāya /	pra samrāje bṛhat arcā gabhīram brahma priyam varuṇāya śrutāya 
SA_GV01_rv_hn05u-1403	RV_5,085.01c vi yo jaghāna śamiteva carmopastire pṛthivīṃ sūryāya //	vi yaḥ jaghāna śamitā iva carma upastire pṛthivīm sūryāya 
SA_GV01_rv_hn05u-1404	RV_5,085.02a vaneṣu vy antarikṣaṃ tatāna vājam arvatsu paya usriyāsu /	vaneṣu vi antarikṣam tatāna vājam arvatsu payaḥ usriyāsu 
SA_GV01_rv_hn05u-1405	RV_5,085.02c hṛtsu kratuṃ varuṇo apsv agniṃ divi sūryam adadhāt somam adrau //	hṛtsu kratum varuṇaḥ apsu agnim divi sūryam adadhāt somam adrau 
SA_GV01_rv_hn05u-1406	RV_5,085.03a nīcīnabāraṃ varuṇaḥ kavandham pra sasarja rodasī antarikṣam /	nīcīna bāram varuṇaḥ kabandham pra sasarja rodasī antarikṣam 
SA_GV01_rv_hn05u-1407	RV_5,085.03c tena viśvasya bhuvanasya rājā yavaṃ na vṛṣṭir vy unatti bhūma //	tena viśvasya bhuvanasya rājā yavam na vṛṣṭiḥ vi unatti bhūma 
SA_GV01_rv_hn05u-1408	RV_5,085.04a unatti bhūmim pṛthivīm uta dyāṃ yadā dugdhaṃ varuṇo vaṣṭy ād it /	unatti bhūmim pṛthivīm uta dyām yadā dugdham varuṇaḥ vaṣṭi āt id 
SA_GV01_rv_hn05u-1409	RV_5,085.04c sam abhreṇa vasata parvatāsas taviṣīyantaḥ śrathayanta vīrāḥ //	sam abhreṇa vasata parvatāsaḥ taviṣīyantaḥ śrathayanta vīrāḥ 
SA_GV01_rv_hn05u-1410	RV_5,085.05a imām ū ṣv āsurasya śrutasya mahīm māyāṃ varuṇasya pra vocam /	imām u su āsurasya śrutasya mahīm māyām varuṇasya pra vocam 
SA_GV01_rv_hn05u-1411	RV_5,085.05c māneneva tasthivāṃ antarikṣe vi yo mame pṛthivīṃ sūryeṇa //	mānena iva tasthivān antarikṣe vi yaḥ mame pṛthivīm sūryeṇa 
SA_GV01_rv_hn05u-1412	RV_5,085.06a imām ū nu kavitamasya māyām mahīṃ devasya nakir ā dadharṣa /	imām u nu kavitamasya māyām mahīm devasya nakir ā dadharṣa 
SA_GV01_rv_hn05u-1413	RV_5,085.06c ekaṃ yad udnā na pṛṇanty enīr āsiñcantīr avanayaḥ samudram //	ekam yat udnā na pṛṇanti enīḥ āsiñcantīḥ avanayaḥ samudram 
SA_GV01_rv_hn05u-1414	RV_5,085.07a aryamyaṃ varuṇa mitryaṃ vā sakhāyaṃ vā sadam id bhrātaraṃ vā /	aryamyam varuṇa mitryam vā sakhāyam vā sadam id bhrātaram vā 
SA_GV01_rv_hn05u-1415	RV_5,085.07c veśaṃ vā nityaṃ varuṇāraṇaṃ vā yat sīm āgaś cakṛmā śiśrathas tat //	veśam vā nityam varuṇa araṇam vā yat sīm āgaḥ cakṛma śiśrathaḥ tat 
SA_GV01_rv_hn05u-1416	RV_5,085.08a kitavāso yad riripur na dīvi yad vā ghā satyam uta yan na vidma /	kitavāsaḥ yat riripuḥ na dīvi yat vā gha satyam uta yat na vidma 
SA_GV01_rv_hn05u-1417	RV_5,085.08c sarvā tā vi ṣya śithireva devādhā te syāma varuṇa priyāsaḥ //	sarvā tā vi sya śithirā iva deva adha te syāma varuṇa priyāsaḥ 
SA_GV01_rv_hn05u-1418	RV_5,086.01a indrāgnī yam avatha ubhā vājeṣu martyam /	indra agnī yam avatha ubhā vājeṣu martyam 
SA_GV01_rv_hn05u-1419	RV_5,086.01c dṛḷhā cit sa pra bhedati dyumnā vāṇīr iva tritaḥ //	dṛḷhā cit sa pra bhedati dyumnā vāṇīḥ iva tritaḥ 
SA_GV01_rv_hn05u-1420	RV_5,086.02a yā pṛtanāsu duṣṭarā yā vājeṣu śravāyyā /	yā pṛtanāsu duṣṭarā yā vājeṣu śravāyyā 
SA_GV01_rv_hn05u-1421	RV_5,086.02c yā pañca carṣaṇīr abhīndrāgnī tā havāmahe //	yā pañca carṣaṇīḥ abhi indra agnī tā havāmahe 
SA_GV01_rv_hn05u-1422	RV_5,086.03a tayor id amavac chavas tigmā didyun maghonoḥ /	tayoḥ id amavat śavaḥ tigmā didyut maghonoḥ 
SA_GV01_rv_hn05u-1423	RV_5,086.03c prati druṇā gabhastyor gavāṃ vṛtraghna eṣate //	prati druṇā gabhastyoḥ gavām vṛtra ghne eṣate 
SA_GV01_rv_hn05u-1424	RV_5,086.04a tā vām eṣe rathānām indrāgnī havāmahe /	tā vām eṣe rathānām indra agnī havāmahe 
SA_GV01_rv_hn05u-1425	RV_5,086.04c patī turasya rādhaso vidvāṃsā girvaṇastamā //	patī turasya rādhasaḥ vidvāṃsā girvaṇastamā 
SA_GV01_rv_hn05u-1426	RV_5,086.05a tā vṛdhantāv anu dyūn martāya devāv adabhā /	tā vṛdhantau anu dyūn martāya devau adabhā 
SA_GV01_rv_hn05u-1427	RV_5,086.05c arhantā cit puro dadhe 'ṃśeva devāv arvate //	arhantā cit puras dadhe ṃśā iva devau arvate 
SA_GV01_rv_hn05u-1428	RV_5,086.06a evendrāgnibhyām ahāvi havyaṃ śūṣyaṃ ghṛtaṃ na pūtam adribhiḥ /	eva indra agnibhyām ahāvi havyam śūṣyam ghṛtam na pūtam adribhiḥ 
SA_GV01_rv_hn05u-1429	RV_5,086.06c tā sūriṣu śravo bṛhad rayiṃ gṛṇatsu didhṛtam iṣaṃ gṛṇatsu didhṛtam //	tā sūriṣu śravaḥ bṛhat rayim gṛṇatsu didhṛtam iṣam gṛṇatsu didhṛtam 
SA_GV01_rv_hn05u-1430	RV_5,087.01a pra vo mahe matayo yantu viṣṇave marutvate girijā evayāmarut /	pra vaḥ mahe matayaḥ yantu viṣṇave marutvate giri jāḥ eva yā marut 
SA_GV01_rv_hn05u-1431	RV_5,087.01c pra śardhāya prayajyave sukhādaye tavase bhandadiṣṭaye dhunivratāya śavase //	pra śardhāya prayajyave su khādaye tavase bhandat iṣṭaye dhuni vratāya śavase 
SA_GV01_rv_hn05u-1432	RV_5,087.02a pra ye jātā mahinā ye ca nu svayam pra vidmanā bruvata evayāmarut /	pra ye jātāḥ mahinā ye ca nu svayam pra vidmanā bruvate eva yā marut 
SA_GV01_rv_hn05u-1433	RV_5,087.02c kratvā tad vo maruto nādhṛṣe śavo dānā mahnā tad eṣām adhṛṣṭāso nādrayaḥ //	kratvā tat vaḥ marutaḥ na ādhṛṣe śavaḥ dānā mahnā tat eṣām adhṛṣṭāsaḥ na adrayaḥ 
SA_GV01_rv_hn05u-1434	RV_5,087.03a pra ye divo bṛhataḥ śṛṇvire girā suśukvānaḥ subhva evayāmarut /	pra ye divaḥ bṛhataḥ śṛṇvire girā su śukvānaḥ su bhvaḥ eva yā marut 
SA_GV01_rv_hn05u-1435	RV_5,087.03c na yeṣām irī sadhastha īṣṭa āṃ agnayo na svavidyutaḥ pra syandrāso dhunīnām //	na yeṣām sadhasthe īṣṭe ām agnayaḥ na sva vidyutaḥ pra syandrāsaḥ dhunīnām 
SA_GV01_rv_hn05u-1436	RV_5,087.04a sa cakrame mahato nir urukramaḥ samānasmāt sadasa evayāmarut /	sa cakrame mahataḥ niḥ uru kramaḥ samānasmāt sadasaḥ eva yā marut 
SA_GV01_rv_hn05u-1437	RV_5,087.04c yadāyukta tmanā svād adhi ṣṇubhir viṣpardhaso vimahaso jigāti śevṛdho nṛbhiḥ //	yadā ayukta tmanā svāt adhi snubhiḥ viṣpardhasaḥ vimahasaḥ jigāti śevṛdhaḥ nṛbhiḥ 
SA_GV01_rv_hn05u-1438	RV_5,087.05a svano na vo 'mavān rejayad vṛṣā tveṣo yayis taviṣa evayāmarut /	svanaḥ na vaḥ mavān rejayat vṛṣā tveṣaḥ yayiḥ taviṣaḥ eva yā marut 
SA_GV01_rv_hn05u-1439	RV_5,087.05c yenā sahanta ṛñjata svarociṣa sthāraśmāno hiraṇyayāḥ svāyudhāsa iṣmiṇaḥ //	yena sahantaḥ ṛñjata sva rociṣaḥ sthā raśmānaḥ hiraṇyayāḥ su āyudhāsaḥ iṣmiṇaḥ 
SA_GV01_rv_hn05u-1440	RV_5,087.06a apāro vo mahimā vṛddhaśavasas tveṣaṃ śavo 'vatv evayāmarut /	apāraḥ vaḥ mahimā vṛddha śavasaḥ tveṣam śavaḥ vatu eva yā marut 
SA_GV01_rv_hn05u-1441	RV_5,087.06c sthātāro hi prasitau saṃdṛśi sthana te na uruṣyatā nidaḥ śuśukvāṃso nāgnayaḥ //	sthātāraḥ hi prasitau saṃdṛśi sthana te naḥ uruṣyata nidaḥ śuśukvāṃsaḥ nā agnayaḥ 
SA_GV01_rv_hn05u-1442	RV_5,087.07a te rudrāsaḥ sumakhā agnayo yathā tuvidyumnā avantv evayāmarut /	te rudrāsaḥ su makhāḥ agnayaḥ yathā tuvi dyumnāḥ avantu eva yā marut 
SA_GV01_rv_hn05u-1443	RV_5,087.07c dīrgham pṛthu paprathe sadma pārthivaṃ yeṣām ajmeṣv ā mahaḥ śardhāṃsy adbhutainasām //	dīrgham pṛthu paprathe sadma pārthivam yeṣām ajmeṣu ā mahaḥ śardhāṃsi adbhuta enasām 
SA_GV01_rv_hn05u-1444	RV_5,087.08a adveṣo no maruto gātum etana śrotā havaṃ jaritur evayāmarut /	a dveṣaḥ naḥ marutaḥ gātum etana śrota havam jarituḥ eva yā marut 
SA_GV01_rv_hn05u-1445	RV_5,087.08c viṣṇor mahaḥ samanyavo yuyotana smad rathyo na daṃsanāpa dveṣāṃsi sanutaḥ //	viṣṇoḥ mahaḥ samanyavaḥ yuyotana smat rathyaḥ na daṃsanā apa dveṣāṃsi sanutar 
SA_GV01_rv_hn05u-1446	RV_5,087.09a gantā no yajñaṃ yajñiyāḥ suśami śrotā havam arakṣa evayāmarut /	ganta naḥ yajñam yajñiyāḥ suśami śrota havam arakṣaḥ eva yā marut 
SA_GV01_rv_hn05u-1447	RV_5,087.09c jyeṣṭhāso na parvatāso vyomani yūyaṃ tasya pracetasaḥ syāta durdhartavo nidaḥ //	jyeṣṭhāsaḥ na parvatāsaḥ vyomani yūyam tasya pracetasaḥ syāta durdhartavaḥ nidaḥ 
