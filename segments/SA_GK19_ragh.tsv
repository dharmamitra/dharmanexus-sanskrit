segmentnr	original	analyzed
SA_GK19_ragh-0	Kālidāsa: Raghuvaṃśa	kālidāsa raghuvaṃśa 
SA_GK19_ragh-1	vāgarthāviva sampṛktau vāgarthapratipattaye /	vāc arthau iva sampṛktau vāc artha pratipattaye 
SA_GK19_ragh-2	jagataḥ pitarau vande pārvatīparameśvarau // Ragh(K)_1.1 //	jagataḥ pitarau vande pārvatī parameśvarau 
SA_GK19_ragh-3	kva sūryaprabhavo vaṃśaḥ kva cālpaviṣayā matiḥ /	kva sūrya prabhavaḥ vaṃśaḥ kva ca alpa viṣayā matiḥ 
SA_GK19_ragh-4	titīrṣurdustaraṃ mohāduḍupenāsmi sāgaram // Ragh(K)_1.2 //	titīrṣuḥ dustaram mohāt uḍupena asmi sāgaram 
SA_GK19_ragh-5	mandaḥ kaviyaśaḥprārthī gamiṣyāmyavahāsyatām /	mandaḥ kavi yaśaḥ prārthī gamiṣyāmi avahāsya tām 
SA_GK19_ragh-6	prāṃśulabhye phale lobhādudbāhuriva vāmanaḥ // Ragh(K)_1.3 //	prāṃśu labhye phale lobhāt udbāhuḥ iva vāmanaḥ 
SA_GK19_ragh-7	athavā kṛtavāgdvāre vaṃśe 'sminpūrvasūribhiḥ /	athavā kṛta vāgdvāre vaṃśe smin pūrva sūribhiḥ 
SA_GK19_ragh-8	maṇau vajrasamutkīrṇe sūtrasyevāsti me gatiḥ // Ragh(K)_1.4 //	maṇau vajra samutkīrṇe sūtrasya iva asti me gatiḥ 
SA_GK19_ragh-9	so 'hamājanmaśuddhānāmāphalodayakarmaṇām /	saḥ hama a janma śuddhānām ā phala udaya karmaṇām 
SA_GK19_ragh-10	āsamudrakṣitīśānāmānākarathavartmanām // Ragh(K)_1.5 //	ā samudra kṣitīśānām ānāka ratha vartmanām 
SA_GK19_ragh-11	yathāvidhihutāgnīnāṃ yathākāmārcitārthinām /	yathāvidhi huta agnīnām yathākāma arcita arthinām 
SA_GK19_ragh-12	yathāparādhadaṇḍānāṃ yathākālaprabodhinām // Ragh(K)_1.6 //	yathā aparādha daṇḍānām yathā kāla prabodhinām 
SA_GK19_ragh-13	tyāgāya sambhṛtārthānāṃ satyāya mitabhāṣiṇām /	tyāgāya sambhṛta arthānām satyāya mita bhāṣiṇām 
SA_GK19_ragh-14	yaśase vijigīṣūṇāṃ prajāyai gṛhamedhinām // Ragh(K)_1.7 //	yaśase vijigīṣūṇām prajāyai gṛhamedhinām 
SA_GK19_ragh-15	śaiśave 'bhyastavidyānāṃ yauvane viṣayaiṣiṇām /	śaiśave bhyasta vidyānām yauvane viṣaya eṣiṇām 
SA_GK19_ragh-16	vārddhake munivṛttīnāṃ yogenānte tanutyajām // Ragh(K)_1.8 //	vārddhake muni vṛttīnām yogena ante tanutyajām 
SA_GK19_ragh-17	raghūṇāmanvayaṃ vakṣye tanuvāgvibhavo 'pi san /	raghūṇām anvayam vakṣye san 
SA_GK19_ragh-18	tadguṇaiḥ karṇamāgatya cāpalāya pratāritaḥ // Ragh(K)_1.9 //	tad guṇaiḥ karṇam āgatya cāpalāya pratāritaḥ 
SA_GK19_ragh-19	taṃ santaḥ śrotumarhanti sadasadvyaktihetavaḥ /	tam santaḥ śrotum arhanti sat asat vyakti hetavaḥ 
SA_GK19_ragh-20	hemnaḥ saṃlakṣyate hyagnau viśuddhiḥ śyāmikāpi vā // Ragh(K)_1.10 //	hemnaḥ saṃlakṣyate hi agnau viśuddhiḥ śyāmikā api vā 
SA_GK19_ragh-21	vaivasvato manurnāma mānanīyo manīṣiṇām /	vaivasvataḥ manuḥ nāma mānanīyaḥ manīṣiṇām 
SA_GK19_ragh-22	āsīnmahīkṣitāmādyaḥ praṇavaśchandasāmiva // Ragh(K)_1.11 //	āsīt mahīkṣitām ādyaḥ praṇavaḥ chandasām iva 
SA_GK19_ragh-23	tadanvaye śuddhimati prasūtaḥ śuddhimattaraḥ /	tad anvaye śuddhimati prasūtaḥ śuddhimattaraḥ 
SA_GK19_ragh-24	dilīpa iti rājendurinduḥ kṣīranidhāviva // Ragh(K)_1.12 //	dilīpaḥ iti rāja induḥ induḥ kṣīranidhau iva 
SA_GK19_ragh-25	vyūḍhorasko vṛṣaskandhaḥ sālaprāṃśurmahābhujaḥ /	vyūḍha uraskaḥ vṛṣa skandhaḥ sāla prāṃśuḥ mahā bhujaḥ 
SA_GK19_ragh-26	ātmakarmakṣamaṃ dehaṃ kṣātro dharma ivāśritaḥ // Ragh(K)_1.13 //	ātma karma kṣamam deham kṣātraḥ dharmaḥ iva āśritaḥ 
SA_GK19_ragh-27	sarvātiriktasāreṇa sarvatejobhibhāvinā /	sarva atirikta sāreṇa sarva tejobhi bhāvinā 
SA_GK19_ragh-28	sthitaḥ sarvonnatenorvīṃ krāntvā merurivātmanā // Ragh(K)_1.14 //	sthitaḥ sarva unnatena urvīm krāntvā meruḥ iva ātmanā 
SA_GK19_ragh-29	ākārasadṛśaprajñaḥ prajñayā sadṛśāgamaḥ /	ākāra sadṛśa prajñaḥ prajñayā sadṛśa āgamaḥ 
SA_GK19_ragh-30	āgamaiḥ sadṛśārambhaḥ prārambhasadṛśodayaḥ // Ragh(K)_1.15 //	āgamaiḥ sadṛśa ārambhaḥ prārambha sadṛśa udayaḥ 
SA_GK19_ragh-31	bhīmakāntairnṛpaguṇaiḥ sa babhūvopajīvinām /	bhīma kāntaiḥ nṛpa guṇaiḥ sa babhūva upajīvinām 
SA_GK19_ragh-32	adhṛṣyaścābhigamyaśca yādoratnairivārṇavaḥ // Ragh(K)_1.16 //	adhṛṣyaḥ ca abhigamyaḥ ca yādaḥ ratnaiḥ iva arṇavaḥ 
SA_GK19_ragh-33	rekhāmātramapi kṣuṇṇādātmano vartmanaḥ param /	rekhā mātram api kṣuṇṇāt ātmanaḥ vartmanaḥ param 
SA_GK19_ragh-34	na vyatīyuḥ prajāstasya niyanturnemivṛttayaḥ // Ragh(K)_1.17 //	na vyatīyuḥ prajāḥ tasya niyantuḥ nemi vṛttayaḥ 
SA_GK19_ragh-35	prajānāmeva bhūtyarthaṃ sa tābhyo balimagrahīt /	prajānām eva bhūti artham sa tābhyaḥ balim agrahīt 
SA_GK19_ragh-36	sahasraguṇamutsraṣṭumādatte hi rasaṃ raviḥ // Ragh(K)_1.18 //	sahasraguṇam utsraṣṭum ādatte hi rasam raviḥ 
SA_GK19_ragh-37	senā paricchadastasya dvayamevārthasādhanam /	senā paricchadaḥ tasya dvayam eva artha sādhanam 
SA_GK19_ragh-38	śāstre ca vyāpṛtā buddhirmaurvī dhanuṣi cātatā // Ragh(K)_1.19 //	śāstre ca vyāpṛtā buddhiḥ maurvī dhanuṣi ca ātatā 
SA_GK19_ragh-39	tasya saṃvṛtamantrasya gūḍhākāreṅgitasya ca /	tasya saṃvṛta mantrasya gūḍha ākāra iṅgitasya ca 
SA_GK19_ragh-40	phalānumeyāḥ prārambhāḥ saṃskārāḥ prāktanā iva // Ragh(K)_1.20 //	phala anumeyāḥ prārambhāḥ saṃskārāḥ prāktanāḥ iva 
SA_GK19_ragh-41	jugopātmānamatrasto bheje dharmamanāturaḥ /	jugopa ātmānam atrastaḥ bheje dharmam anāturaḥ 
SA_GK19_ragh-42	agṛdhnurādade so 'rthānasaktaḥ sukhamanvabhūt // Ragh(K)_1.21 //	agṛdhnuḥ ādade saḥ ṛthān asaktaḥ sukham anvabhūt 
SA_GK19_ragh-43	jñāne maunaṃ kṣamā śaktau tyāge ślāghāviparyayaḥ /	jñāne maunam kṣamā śaktau tyāge ślāghā viparyayaḥ 
SA_GK19_ragh-44	guṇā guṇānubandhitvāttasya saprasavā iva // Ragh(K)_1.22 //	guṇāḥ guṇa anubandhi tvāt tasya sa prasavāḥ iva 
SA_GK19_ragh-45	anākṛṣṭasya viṣayairvidyānāṃ pāradṛśvanaḥ /	an ākṛṣṭasya viṣayaiḥ vidyānām pāra dṛśvanaḥ 
SA_GK19_ragh-46	tasya dharmaraterāsīdvṛddhatvaṃ jarasā vinā // Ragh(K)_1.23 //	tasya dharma rateḥ āsīt vṛddha tvam jarasā vinā 
SA_GK19_ragh-47	prajānāṃ vinayādhānādrakṣaṇādbharaṇādapi /	prajānām vinaya ādhānāt rakṣaṇāt bharaṇāt api 
SA_GK19_ragh-48	sa pitā pitarastāsāṃ kevalaṃ janmahetavaḥ // Ragh(K)_1.24 //	sa pitā pitaraḥ tāsām kevalam janma hetavaḥ 
SA_GK19_ragh-49	sthityai daṇḍayato daṇḍyānpariṇetuḥ prasūtaye /	sthityai daṇḍayataḥ daṇḍyān pariṇetuḥ prasūtaye 
SA_GK19_ragh-50	apyarthakāmau tasyāstāṃ dharma eva manīṣiṇaḥ // Ragh(K)_1.25 //	api artha kāmau tasya āstām dharme eva manīṣiṇaḥ 
SA_GK19_ragh-51	dudoha gāṃ sa yajñāya sasyāya maghavā divam /	dudoha gām sa yajñāya sasyāya maghavā divam 
SA_GK19_ragh-52	sampadvinimayenobhau dadhaturbhuvanadvayam // Ragh(K)_1.26 //	sampad vinimayena ubhau dadhatuḥ bhuvana dvayam 
SA_GK19_ragh-53	na kilānuyayustasya rājāno rakṣituryaśaḥ /	na kila anuyayuḥ tasya rājānaḥ rakṣituḥ yaśaḥ 
SA_GK19_ragh-54	vyāvṛttā yatparasvebhyaḥ śrutau taskaratā sthitā // Ragh(K)_1.27 //	vyāvṛttā yat para svebhyaḥ śrutau taskara tā sthitā 
SA_GK19_ragh-55	dveṣyo 'pi sammataḥ śiṣṭastasyārtasya yathauṣadham /	sammataḥ śiṣṭaḥ tasya ārtasya yathā auṣadham 
SA_GK19_ragh-56	tyājyo duṣṭaḥ priyo 'pyāsīddaṣṭo 'ṅguṣṭha ivāhinā // Ragh(K)_1.28 //	tyājyaḥ duṣṭaḥ priyaḥ pi āsīt daṣṭaḥ ṅguṣṭhaḥ iva ahinā 
SA_GK19_ragh-57	taṃ vedhā vidadhe nūnaṃ mahābhūtasamādhinā /	tam vedhāḥ vidadhe nūnam mahā bhūta samādhinā 
SA_GK19_ragh-58	tathā hi sarve tasyāsanparārthaikaphalā guṇāḥ // Ragh(K)_1.29 //	tathā hi sarve tasya āsan parārtha eka phalāḥ guṇāḥ 
SA_GK19_ragh-59	sa velāvapravalayāṃ parikhīkṛtasāgarām /	sa velā vapra valayām parikhīkṛta sāgarām 
SA_GK19_ragh-60	ananyaśāsanāmurvīṃ śaśāsaikapurīmiva // Ragh(K)_1.30 //	an anya śāsanām urvīm śaśāsa eka purīm iva 
SA_GK19_ragh-61	tasya dākṣiṇyarūḍhena nāmnā māgadhavaṃśajā /	tasya dākṣiṇya rūḍhena nāmnā māgadha vaṃśa jā 
SA_GK19_ragh-62	patnī sudakṣiṇetyāsīdadhvarasyeva dakṣiṇā // Ragh(K)_1.31 //	patnī su dakṣiṇā iti āsīt adhvarasya iva dakṣiṇā 
SA_GK19_ragh-63	kalatravantamātmānamavarodhe mahatyapi /	kalatravantam ātmānam avarodhe mahati api 
SA_GK19_ragh-64	tayā mene manasvinyā lakṣmyā ca vasudhādhipaḥ // Ragh(K)_1.32 //	tayā mene manasvinyā lakṣmyā ca vasudhādhipaḥ 
SA_GK19_ragh-65	tasyāmātmānurūpāyāmātmajanmasamutsukaḥ /	tasyām ātma anurūpāyām ātmajanma samutsukaḥ 
SA_GK19_ragh-66	vilambitaphalaiḥ kālaṃ sa nināya manorathaiḥ // Ragh(K)_1.33 //	vilambita phalaiḥ kālam sa nināya manorathaiḥ 
SA_GK19_ragh-67	gaṅgāṃ bhagīratheneva pūrveṣāṃ pāvanakṣamām /	gaṅgām bhagīrathena iva pūrveṣām pāvana kṣamām 
SA_GK19_ragh-68	īpsatā santatiṃ nyastā tena mantriṣu kosalā // Ragh(K)_1.34 //	īpsatā santatim nyastā tena mantriṣu kosalā 
SA_GK19_ragh-69	athābhyarcya vidhātāraṃ prayatau putrakāmyayā /	atha abhyarcya vidhātāram prayatau putra kāmyayā 
SA_GK19_ragh-70	tau dampatī vasiṣṭhasya gurorjagmaturāśramam // Ragh(K)_1.35 //	tau dampatī vasiṣṭhasya guroḥ jagmatuḥ āśramam 
SA_GK19_ragh-71	snigdhagambhīranirghoṣamekaṃ syandanamāśritau /	snigdha gambhīra nirghoṣam ekam syandanam āśritau 
SA_GK19_ragh-72	prāvṛṣeṇyaṃ payovāhaṃ vidyudairāvatāviva // Ragh(K)_1.36 //	prāvṛṣeṇyam payaḥ vāham vidyut airāvatau iva 
SA_GK19_ragh-73	mā bhūdāśramapīḍeti parimeyapuraḥsarau /	mā bhūt āśrama pīḍā iti parimeya puraḥsarau 
SA_GK19_ragh-74	vaśānāgau sagandhālpakalabhānugatāviva // Ragh(K)_1.37 //	vaśā nāgau sa gandha alpa kalabha anugatau iva 
SA_GK19_ragh-75	sevyamānau sukhasparśaiḥ sālaniryāsagandhibhiḥ /	sevyamānau sukha sparśaiḥ sāla niryāsa gandhibhiḥ 
SA_GK19_ragh-76	puṣpareṇūtkirairvātairādhūtavanarājibhiḥ // Ragh(K)_1.38 //	puṣpa reṇu utkiraiḥ vātaiḥ ādhūta vana rājibhiḥ 
SA_GK19_ragh-77	pavanasyānukūlatvātprārthanāsiddhiśaṃsinaḥ /	pavanasya anukūla tvāt prārthanā siddhi śaṃsinaḥ 
SA_GK19_ragh-78	rajobhisturagotkīrṇairaspṛṣṭālakaveṣṭanau // Ragh(K)_1.39 //	rajobhiḥ turaga utkīrṇaiḥ a spṛṣṭa alaka veṣṭanau 
SA_GK19_ragh-79	haiyaṅgavīnamādāya ghoṣavṛddhānupāgatān /	haiyaṅgavīnam ādāya ghoṣa vṛddhān upāgatān 
SA_GK19_ragh-80	nāmadheyāni pṛcchantau vanyānāṃ mārgaśākhinām // Ragh(K)_1.40 //	nāmadheyāni pṛcchantau vanyānām mārgaśākhinām 
SA_GK19_ragh-81	sarasīṣvaravindānāṃ vīcivikṣobhaśītalam /	sarasīṣu aravindānām vīci vikṣobha śītalam 
SA_GK19_ragh-82	āmodamupajighrantau svaniḥśvāsānukāriṇam // Ragh(K)_1.41 //	āmodam upajighrantau sva niḥśvāsa anukāriṇam 
SA_GK19_ragh-83	manobhirāmāḥ śṛṇvantau rathanemisvanonmukhaiḥ /	manobhirāmāḥ śṛṇvantau ratha nemi svana unmukhaiḥ 
SA_GK19_ragh-84	ṣaḍjasaṃvādinīḥ kekā dvidhā bhinnāḥ śikhaṇḍibhiḥ // Ragh(K)_1.42 //	ṣaḍja saṃvādinīḥ kekāḥ dvidhā bhinnāḥ śikhaṇḍibhiḥ 
SA_GK19_ragh-85	parasparākṣisādṛśyamadūrojjhitavartmasu /	paraspara akṣi sādṛśyam adūra ujjhita vartmasu 
SA_GK19_ragh-86	mṛgadvandveṣu paśyantau syandanābaddhadṛṣṭiṣu // Ragh(K)_1.43 //	mṛga dvandveṣu paśyantau syandana ābaddha dṛṣṭiṣu 
SA_GK19_ragh-87	śreṇibandhādvitanvadbhirastambhāṃ toraṇasrajam /	śreṇi bandhāt vitanvadbhiḥ astambhām toraṇa srajam 
SA_GK19_ragh-88	sārasaiḥ kalanirhrādaiḥ kvacidunnamitānanau // Ragh(K)_1.44 //	sārasaiḥ kala nirhrādaiḥ kvacid unnamita ānanau 
SA_GK19_ragh-89	grāmeṣvātmanisṛṣṭeṣu yūpacihneṣu yajvanām /	grāmeṣu ātma nisṛṣṭeṣu yūpa cihneṣu yajvanām 
SA_GK19_ragh-90	amoghāḥ pratigṛhṇantāvarghyānupadamāśiṣaḥ // Ragh(K)_1.45 //	amoghāḥ pratigṛhṇantau arghya anupadama āśiṣaḥ 
SA_GK19_ragh-91	kāpyabhikhyā tayorāsīdvrajatoḥ śuddhaveśayoḥ /	kā api abhikhyā tayoḥ āsīt vrajatoḥ śuddha veśayoḥ 
SA_GK19_ragh-92	himanirmuktayoryoge citrācandramasoriva // Ragh(K)_1.46 //	hima nirmuktayoḥ yoge citrā candramasoḥ iva 
SA_GK19_ragh-93	tattadbhūmipatiḥ patnyai darśayanpriyadarśanaḥ /	tat tat bhūmipatiḥ patnyai darśayan priya darśanaḥ 
SA_GK19_ragh-94	api laṅghitamadhvānaṃ bubudhe na budhopamaḥ // Ragh(K)_1.47 //	api laṅghitam adhvānam bubudhe na budha upamaḥ 
SA_GK19_ragh-95	sa duṣprāpayaśāḥ prāpadāśramaṃ śrāntavāhanaḥ /	sa duṣprāpa yaśāḥ prāpat āśramam śrānta vāhanaḥ 
SA_GK19_ragh-96	sāyaṃ saṃyaminastasya maharṣermahiṣīsakhaḥ // Ragh(K)_1.48 //	sāyam saṃyaminaḥ tasya mahā ṛṣeḥ mahiṣī sakhaḥ 
SA_GK19_ragh-97	vanāntarādupāvṛttaiḥ skandhāsaktasamitkuśaiḥ /	vana antarāt upāvṛttaiḥ skandha āsakta samidh kuśaiḥ 
SA_GK19_ragh-98	agnipratyudgamātpūtaiḥ pūryamāṇaṃ tapasvibhiḥ // Ragh(K)_1.49 //	agni pratyudgamāt pūtaiḥ pūryamāṇam tapasvibhiḥ 
SA_GK19_ragh-99	sekānte munikanyābhirviviktīkṛtavṛkṣakam /	seka ante muni kanyābhiḥ viviktīkṛta vṛkṣakam 
SA_GK19_ragh-100	āśvāsāya vihaṅgānāmālavālāmbupāyinām // Ragh(K)_1.50 //	āśvāsāya vihaṅgānām ālavāla ambu pāyinām 
SA_GK19_ragh-101	ātapāpāyasaṅkṣiptanīvārāsu niṣādibhiḥ /	ātapa apāya saṅkṣipta nīvārāsu niṣādibhiḥ 
SA_GK19_ragh-102	mṛgairvartitaromanthamuṭajāṅganabhūmiṣu // Ragh(K)_1.51 //	mṛgaiḥ vartita romantha muṭaja aṅgana bhūmiṣu 
SA_GK19_ragh-103	ākīrṇamṛṣipatnīnāmuṭajadvārarodhibhiḥ /	ākīrṇam ṛṣi patnīnām uṭaja dvāra rodhibhiḥ 
SA_GK19_ragh-104	apatyairiva nīvārabhāgadheyocitairmṛgaiḥ // Ragh(K)_1.52 //	apatyaiḥ iva nīvāra bhāgadheya ucitaiḥ mṛgaiḥ 
SA_GK19_ragh-105	abhyuddhṛtāgnipiśunairatithīnāśramonmukhān /	abhyuddhṛta agni piśunaiḥ atithīn āśrama unmukhān 
SA_GK19_ragh-106	punānaṃ pavanoddhūtairdhūmairāhutigandhibhiḥ // Ragh(K)_1.53 //	punānam pavana uddhūtaiḥ dhūmaiḥ āhuti gandhibhiḥ 
SA_GK19_ragh-107	atha yantāramādiśya dhuryānviśramayeti saḥ /	atha yantāram ādiśya dhuryān viśramaya iti saḥ 
SA_GK19_ragh-108	tāmavārohayatpatnīṃ rathādavaruroha ca // Ragh(K)_1.54 //	tām avārohayat patnīm rathāt avaruroha ca 
SA_GK19_ragh-109	tasmai sabhyāḥ sabhāryāya goptre guptatamendriyāḥ /	tasmai sabhyāḥ sa bhāryāya goptre guptatama indriyāḥ 
SA_GK19_ragh-110	arhaṇāmarhate cakrurmunayo nayacakṣuṣe // Ragh(K)_1.55 //	arhaṇām arhate cakruḥ munayaḥ naya cakṣuṣe 
SA_GK19_ragh-111	vidheḥ sāyantanasyānte sa dadarśa taponidhim /	vidheḥ sāyantanasya ante sa dadarśa tapaḥ nidhim 
SA_GK19_ragh-112	anvāsitamarundhatyā svāhayeva havirbhujam // Ragh(K)_1.56 //	anvāsitam arundhatyā svāhayā iva havirbhujam 
SA_GK19_ragh-113	tayorjagṛhatuḥ pādau rājā rājñī ca māgadhī /	tayoḥ jagṛhatuḥ pādau rājā rājñī ca māgadhī 
SA_GK19_ragh-114	tau gururgurupatnī ca prītyā pratinanandatuḥ // Ragh(K)_1.57 //	tau guruḥ guru patnī ca prītyā pratinanandatuḥ 
SA_GK19_ragh-115	ātitheyastamātithyavinītādhvapariśramam /	ātitheyaḥ tam ātithya vinīta adhva pariśramam 
SA_GK19_ragh-116	papraccha kuśalaṃ rājye rājyāśramamuniṃ muniḥ // Ragh(K)_1.58 //	papraccha kuśalam rājye rājya āśrama munim muniḥ 
SA_GK19_ragh-117	athātharvanidhestasya vijitāripuraḥ puraḥ /	athā atharva nidheḥ tasya vijita ari puras puras 
SA_GK19_ragh-118	arthyāmarthapatirvācamādade vadatāṃ varaḥ // Ragh(K)_1.59 //	arthyām arthapatiḥ vācam ādade vadatām varaḥ 
SA_GK19_ragh-119	upapannaṃ nanu śivaṃ saptasvaṅgeṣu yasya me /	upapannam nanu śivam saptasu aṅgeṣu yasya me 
SA_GK19_ragh-120	daivīnāṃ mānuṣīṇāṃ ca pratikartā tvamāpadām // Ragh(K)_1.60 //	daivīnām mānuṣīṇām ca pratikartā tvam āpadām 
SA_GK19_ragh-121	tava mantrakṛto mantrairdūrātsaṃyamitāribhiḥ /	tava mantra kṛtaḥ mantraiḥ dūrāt saṃyamita aribhiḥ 
SA_GK19_ragh-122	pratyādiśyanta iva me dṛṣṭalakṣyabhidaḥ śarāḥ // Ragh(K)_1.61 //	pratyādiśyante iva me dṛṣṭa lakṣya bhidaḥ śarāḥ 
SA_GK19_ragh-123	havirāvarjitaṃ hotastvayā vidhivadagniṣu /	haviḥ āvarjitam hotar tvayā vidhivat agniṣu 
SA_GK19_ragh-124	vṛṣṭībhavati sasyānāmavagrahaviśoṣiṇām // Ragh(K)_1.62 //	vṛṣṭībhavati sasyānām avagraha viśoṣiṇām 
SA_GK19_ragh-125	puruṣāyuṣajīvinyo nirātaṅkā nirītayaḥ /	puruṣa āyuṣa jīvinyaḥ nirātaṅkāḥ nirītayaḥ 
SA_GK19_ragh-126	yanmadīyāḥ prajāstatra hetustvadbrahmavarcasam // Ragh(K)_1.63 //	yat madīyāḥ prajāḥ tatra hetuḥ tvad brahmavarcasam 
SA_GK19_ragh-127	tadevaṃ cintyamānasya guruṇā brahmayoninā /	tat evam cintyamānasya guruṇā brahma yoninā 
SA_GK19_ragh-128	sānubandhāḥ kathaṃ na syuḥ sampado me nirāpadaḥ // Ragh(K)_1.64 //	sa anubandhāḥ katham na syuḥ sampadaḥ me nirāpadaḥ 
SA_GK19_ragh-129	kiṃ tu vadhvāṃ tavaitasyāmadṛṣṭasadṛśaprajam /	kim tu vadhvām tava etasyām adṛṣṭa sadṛśa prajam 
SA_GK19_ragh-130	na māmavati sadvīpā ratnasūrapi medinī // Ragh(K)_1.65 //	na mām avati sa dvīpā ratna sūḥ api medinī 
SA_GK19_ragh-131	matparaṃ durlabhaṃ matvā nūnamāvarjitaṃ mayā /	mad param durlabham matvā nūnam āvarjitam mayā 
SA_GK19_ragh-132	payaḥ pūrve svaniḥśvāsakaduṣṇamupabhuñjate // Ragh(K)_1.66 //	payaḥ pūrve sva niḥśvāsa kaduṣṇam upabhuñjate 
SA_GK19_ragh-133	so 'hamijyāviśuddhātmā prajālopanimīlitaḥ /	saḥ ham ijyā viśuddha ātmā prajā la upanimīlitaḥ 
SA_GK19_ragh-134	prakāśaścāndhakāraśca lokāloka ivācalaḥ // Ragh(K)_1.67 //	prakāśaḥ ca andhakāraḥ ca lokālokaḥ iva acalaḥ 
SA_GK19_ragh-135	lokāntarasukhaṃ puṇyaṃ tapodānasamudbhavam /	loka antara sukham puṇyam tapaḥ dāna samudbhavam 
SA_GK19_ragh-136	santatiḥ śuddhavaṃśyā tu paratreha ca śarmaṇe // Ragh(K)_1.68 //	santatiḥ śuddha vaṃśyā tu paratra iha ca śarmaṇe 
SA_GK19_ragh-137	tayā hīnaṃ vinetā māṃ kathaṃ paśyanna dūyate /	tayā hīnam vinetā mām katham paśyan na dūyate 
SA_GK19_ragh-138	siktaṃ svayamiva snehādvandhyamāśramavṛkṣakam // Ragh(K)_1.69 //	siktam svayam iva snehāt vandhyam āśrama vṛkṣakam 
SA_GK19_ragh-139	asahyapīḍaṃ bhagavannṛṇabandhamavaihi me /	asahya pīḍam bhagavat nṛṇa bandham avaihi me 
SA_GK19_ragh-140	aruntudamivālānaṃ navabaddhasya dantinaḥ // Ragh(K)_1.70 //	aruntudam iva ālānam nava baddhasya dantinaḥ 
SA_GK19_ragh-141	tasmādyathā vimucyeyaṃ saṃvidhātuṃ tathārhasi /	tasmāt yathā vimucyeyam saṃvidhātum tathā arhasi 
SA_GK19_ragh-142	ikṣvākūṇāṃ durāpe 'rthe tvadadhīnā hi siddhayaḥ // Ragh(K)_1.71 //	ikṣvākūṇām durāpe rthe tvad adhīnāḥ hi siddhayaḥ 
SA_GK19_ragh-143	iti vijñāpito rājñā dhyānastimitalocanaḥ /	iti vijñāpitaḥ rājñā dhyāna stimita locanaḥ 
SA_GK19_ragh-144	kṣaṇamātramṛṣistasthau suptamīna iva hradaḥ // Ragh(K)_1.72 //	kṣaṇa mātram ṛṣiḥ tasthau supta mīnaḥ iva hradaḥ 
SA_GK19_ragh-145	so 'paśyatpraṇidhānena santatistambhakāraṇam /	saḥ paśyat praṇidhānena santati stambha kāraṇam 
SA_GK19_ragh-146	bhāvitātmā bhuvo bharturathainaṃ pratyabodhayat // Ragh(K)_1.73 //	bhāvitātmā bhuvaḥ bhartuḥ athā enam pratyabodhayat 
SA_GK19_ragh-147	purā śakramupasthāya tavorvīṃ pratiyāsyataḥ /	purā śakram upasthāya tava urvīm pratiyāsyataḥ 
SA_GK19_ragh-148	āsītkalpatarucchāyāsevinī surabhiḥ pathi // Ragh(K)_1.74 //	āsīt kalpataru chāyā sevinī surabhiḥ pathi 
SA_GK19_ragh-149	imāṃ devīmṛtusnātāṃ smṛtvā sapadi satvaraḥ /	imām devīm ṛtusnātām smṛtvā sapadi sa tvaraḥ 
SA_GK19_ragh-150	pradakṣiṇakriyātītastasyāḥ kopamajījanaḥ // Ragh(K)_1.75 //	pradakṣiṇa kriyā atītaḥ tasyāḥ kopam ajījanaḥ 
SA_GK19_ragh-151	avajānāsi māṃ yasmādataste na bhaviṣyati /	avajānāsi mām yasmāt atas te na bhaviṣyati 
SA_GK19_ragh-152	matprasūtimanārādhya prajeti tvā śaśāpa sā // Ragh(K)_1.76 //	mad prasūtim an ārādhya prajā iti tvā śaśāpa sā 
SA_GK19_ragh-153	sa śāpo na tvayā rājanna ca sārathinā śrutaḥ /	sa śāpaḥ na tvayā rājan na ca sārathinā śrutaḥ 
SA_GK19_ragh-154	nadatyākāśagaṅgāyāḥ srotasyuddāmadiggaje // Ragh(K)_1.77 //	nadati ākāśagaṅgāyāḥ srotasi uddāma diggaje 
SA_GK19_ragh-155	avaimi tadapadhyānādyatnāpekṣaṃ manoratham /	avaimi tad apadhyānāt yatna apekṣam manoratham 
SA_GK19_ragh-156	pratibadhnāti hi śreyaḥ pūjyapūjāvyatikramaḥ // Ragh(K)_1.78 //	pratibadhnāti hi śreyaḥ pūjya pūjā vyatikramaḥ 
SA_GK19_ragh-157	haviṣe dīrghasattrasya sā cedānīṃ pracetasaḥ /	haviṣe dīrghasattrasya sā ca idānīm pracetasaḥ 
SA_GK19_ragh-158	bhujaṅgapihitadvāraṃ pātālamadhitiṣṭhati // Ragh(K)_1.79 //	bhujaṅga pihita dvāram pātālam adhitiṣṭhati 
SA_GK19_ragh-159	sa tvamekāntarāṃ tasyā madīyāṃ vatsamātaram /	sa tvam ekāntarām tasyāḥ madīyām vatsa mātaram 
SA_GK19_ragh-160	ārādhaya sapatnīkaḥ sā vāṃ kāmaṃ pradāsyati // Ragh(K)_1.80 //	ārādhaya sa patnīkaḥ sā vām kāmam pradāsyati 
SA_GK19_ragh-161	iti vādina evāsya hoturāhutisādhanam /	iti vādinaḥ eva asya hotuḥ āhuti sādhanam 
SA_GK19_ragh-162	anindyā nandinī nāma dhenurāvavṛte vanāt // Ragh(K)_1.81 //	anindyā nandinī nāma dhenuḥ āvavṛte vanāt 
SA_GK19_ragh-163	tāmrā lalāṭajāṃ rājiṃ bibhratī sāsitetarām /	tāmrā lalāṭa jām rājim bibhratī sā asitetarām 
SA_GK19_ragh-164	sandhyā prātipadeneva vyatibhinnā himāṃśunā // Ragh(K)_1.82 //	sandhyā prātipadena iva vyatibhinnā himāṃśunā 
SA_GK19_ragh-165	bhuvaṃ koṣṇena kuṇḍodhnī medhyenāvabhṛthādapi /	bhuvam koṣṇena kuṇḍodhnī medhyena avabhṛthāt api 
SA_GK19_ragh-166	prasnavenābhivarṣantī vatsālokapravartinā // Ragh(K)_1.83 //	prasnavena abhivarṣantī vatsa āloka pravartinā 
SA_GK19_ragh-167	rajaḥkaṇaiḥ khuroddhūtaiḥ spṛśadbhirgātramantikāt /	rajaḥ kaṇaiḥ khura uddhūtaiḥ spṛśadbhiḥ gātram antikāt 
SA_GK19_ragh-168	tīrthābhiṣekajāṃ śuddhimādadhānā mahīkṣitaḥ // Ragh(K)_1.84 //	tīrtha abhiṣeka jām śuddhim ādadhānāḥ mahīkṣitaḥ 
SA_GK19_ragh-169	tāṃ puṇyadarśanāṃ dṛṣṭvā nimittajñastapodhanaḥ /	tām puṇya darśanām dṛṣṭvā nimitta jñaḥ tapodhanaḥ 
SA_GK19_ragh-170	yājyamāśaṃsitāvandhyaprārthanaṃ punarabravīt // Ragh(K)_1.85 //	yājyam āśaṃsita avandhya prārthanam punar abravīt 
SA_GK19_ragh-171	adūravartinīṃ siddhiṃ rājanvigaṇayātmanaḥ /	adūra vartinīm siddhim rājan vigaṇaya ātmanaḥ 
SA_GK19_ragh-172	upasthiteyaṃ kalyāṇī nāmni kīrtita eva yat // Ragh(K)_1.86 //	upasthitā iyam kalyāṇī nāmni kīrtitaḥ eva yat 
SA_GK19_ragh-173	vanyavṛttirimāṃ śaśvadātmānugamanena gām /	vanya vṛttiḥ imām śaśvat ātma anugamanena gām 
SA_GK19_ragh-174	vidyāmabhyasaneneva prasādayitumarhasi // Ragh(K)_1.87 //	vidyām abhyasanena iva prasādayitum arhasi 
SA_GK19_ragh-175	prasthitāyāṃ pratiṣṭhethāḥ sthitāyāṃ sthānamācareḥ /	prasthitāyām pratiṣṭhethāḥ sthitāyām sthānam ācareḥ 
SA_GK19_ragh-176	niṣaṇṇāyāṃ niṣīdāsyāṃ pītāmbhasi piverapaḥ // Ragh(K)_1.88 //	niṣaṇṇāyām niṣīda asyām pīta ambhasi piveḥ apaḥ 
SA_GK19_ragh-177	vadhūrbhaktimatī caināmarcitāmā tapovanāt /	vadhūḥ bhaktimatī ca enām arcitā amā tapaḥ vanāt 
SA_GK19_ragh-178	prayātāṃ prātaranvetu sāyaṃ pratyudvrajedapi // Ragh(K)_1.89 //	prayātām prātar anvetu sāyam pratyudvrajet api 
SA_GK19_ragh-179	ityā prasādādasyāstvaṃ paricaryāparo bhava /	prasādāt asyāḥ tvam paricaryā paraḥ bhava 
SA_GK19_ragh-180	avighnamastu te stheyāḥ piteva dhuri putriṇām // Ragh(K)_1.90 //	avighnam astu te stheyāḥ pitā iva dhuri putriṇām 
SA_GK19_ragh-181	tatheti pratijagrāha prītimānsaparigrahaḥ /	tathā iti pratijagrāha prītimān sa parigrahaḥ 
SA_GK19_ragh-182	ādeśaṃ deśakālajñaḥ śiṣyaḥ śāsiturānataḥ // Ragh(K)_1.91 //	ādeśam deśa kāla jñaḥ śiṣyaḥ śāsituḥ ānataḥ 
SA_GK19_ragh-183	atha pradoṣe doṣajñaḥ saṃveśāya viśāṃ patim /	atha pradoṣe doṣa jñaḥ saṃveśāya viśām patim 
SA_GK19_ragh-184	sūnuḥ sūnṛtavāksraṣṭurvisasarjorjitaśriyam // Ragh(K)_1.92 //	sūnuḥ sūnṛta vāc sraṣṭuḥ visasarja ūrjita śriyam 
SA_GK19_ragh-185	satyāmapi tapaḥsiddhau niyamāpekṣayā muniḥ /	satyām api tapaḥ siddhau niyama apekṣayā muniḥ 
SA_GK19_ragh-186	kalpavitkalpayāmāsa vanyāmevāsya saṃvidhām // Ragh(K)_1.93 //	kalpa vid kalpayāmāsa vanyām eva asya saṃvidhām 
SA_GK19_ragh-187	nirdiṣṭāṃ kulapatinā sa parṇaśālāmadhyāsya prayataparigrahadvitīyaḥ /	nirdiṣṭām kula patinā sa parṇa śālām adhyāsya prayata parigraha dvitīyaḥ 
SA_GK19_ragh-188	tacchiṣyādhyayananiveditāvasānāṃ saṃviṣṭaḥ kuśaśayane niśāṃ nināya // Ragh(K)_1.94 //	tad śiṣya adhyayana nivedita avasānām saṃviṣṭaḥ kuśa śayane niśām nināya 
SA_GK19_ragh-189	// iti raghuvaṃśe mahākāvye prathamaḥ sargaḥ //	iti raghu vaṃśe mahākāvye prathamaḥ sargaḥ 
SA_GK19_ragh-190	atha prajānāmadhipaḥ prabhāte jāyāpratigrāhitagandhamālyām /	atha prajānām adhipaḥ prabhāte jāyā pratigrāhita gandha mālyām 
SA_GK19_ragh-191	vanāya pītapratibaddhavatsāṃ yaśodhano dhenumṛṣermumoca // Ragh(K)_2.1 //	vanāya pīta pratibaddha vatsām yaśaḥ dhanaḥ dhenum ṛṣeḥ mumoca 
SA_GK19_ragh-192	tasyāḥ khuranyāsapavitrapāṃsumapāṃsulānāṃ dhuri kīrtanīyā /	tasyāḥ khura nyāsa pavitra pāṃsuma pāṃsulānām dhuri kīrtanīyā 
SA_GK19_ragh-193	mārgaṃ manuṣyeśvaradharmapatnī śruterivārthaṃ smṛtiranvagacchat // Ragh(K)_2.2 //	mārgam manuṣya īśvara dharma patnī śruteḥ iva artham smṛtiḥ anvagacchat 
SA_GK19_ragh-194	nivartya rājā dayitāṃ dayālustāṃ saurabheyīṃ surabhiryaśobhiḥ /	nivartya rājā dayitām dayāluḥ tām saurabheyīm surabhiḥ yaśobhiḥ 
SA_GK19_ragh-195	payodharībhūtacatuḥsamudrāṃ jugopa gorūpadharāmivorvīm // Ragh(K)_2.3 //	payodharībhūta catur samudrām jugopa go rūpa dharām iva urvīm 
SA_GK19_ragh-196	vratāya tenānucareṇa dhenornyaṣedhi śeṣo 'pyanuyāyivargaḥ /	vratāya tena anucareṇa dhenoḥ nyaṣedhi śeṣaḥ u pi anuyāyi vargaḥ 
SA_GK19_ragh-197	na cānyatastasya śarīrarakṣā svavīryaguptā hi manoḥ prasūtiḥ // Ragh(K)_2.4 //	na ca anyatas tasya śarīra rakṣā sva vīrya guptā hi manoḥ prasūtiḥ 
SA_GK19_ragh-198	āsvādavadbhiḥ kavalaistṛṇānāṃ kaṇḍūyanairdaṃśanivāraṇaiśca /	āsvādavadbhiḥ kavalaiḥ tṛṇānām kaṇḍūyanaiḥ daṃśa nivāraṇaiḥ ca 
SA_GK19_ragh-199	avyāhatasvairagataiśca tasyāḥ samrāṭ samārādhanatatparo 'bhūt // Ragh(K)_2.5 //	avyāhata svaira gataiḥ ca tasyāḥ samrāj samārādhana tatparaḥ bhūt 
SA_GK19_ragh-200	sthitaḥ sthitāmuccalitaḥ prayātāṃ niṣeduṣīmāsanabandhadhīraḥ /	sthitaḥ sthitām uccalitaḥ prayātām niṣeduṣīm āsana bandha dhīraḥ 
SA_GK19_ragh-201	jalābhilāṣī jalamādadānāṃ chāyeva tāṃ bhūpatiranvagacchat // Ragh(K)_2.6 //	jala abhilāṣī jalam ādadānām chāyā iva tām bhūpatiḥ anvagacchat 
SA_GK19_ragh-202	sa nyastacihnāmapi rājalakṣmīṃ tejoviśeṣānumitāṃ dadhānaḥ /	sa nyasta cihnām api rāja lakṣmīm tejaḥ viśeṣa anumitām dadhānaḥ 
SA_GK19_ragh-203	āsīdanāviṣkṛtadānarājirantarmadāvastha iva dvipendraḥ // Ragh(K)_2.7 //	āsīt anāviṣkṛta dāna rājiḥ antar mada avasthaḥ iva dvipa indraḥ 
SA_GK19_ragh-204	latāpratānodgrathitaiḥ sa keśairadhijyadhanvā vicacāra dāvam /	latā pratāna udgrathitaiḥ sa keśaiḥ adhijya dhanvā vicacāra dāvam 
SA_GK19_ragh-205	rakṣāpadeśādguruhomadhenorvanyānvineṣyanniva duṣṭasattvān // Ragh(K)_2.8 //	rakṣā apadeśāt guru homadhenoḥ vanyān vineṣyan iva duṣṭa sattvān 
SA_GK19_ragh-206	visṛṣṭapārśvānucarasya tasya pārśvadrumāḥ pāśabhṛtā samasya /	visṛṣṭa pārśva anucarasya tasya pārśva drumāḥ pāśabhṛtā samasya 
SA_GK19_ragh-207	udīrayāmāsurivonmadānāmālokaśabdaṃ vayasāṃ virāvaiḥ // Ragh(K)_2.9 //	udīrayāmāsuḥ iva unmadānām āloka śabdam vayasām virāvaiḥ 
SA_GK19_ragh-208	marutprayuktāśca marutsakhābhaṃ tamarcyamārādabhivartamānam /	marut prayuktāḥ ca marut sakha ābham tam arcyam ārāt abhivartamānam 
SA_GK19_ragh-209	avākiranbālalatāḥ prasūnairācāralājairiva paurakanyāḥ // Ragh(K)_2.10 //	avākiran bāla latāḥ prasūnaiḥ ācāra lājaiḥ iva paura kanyāḥ 
SA_GK19_ragh-210	dhanurbhṛto 'pyasya dayārdrabhāvamākhyātamantaḥkaraṇairviśaṅkaiḥ /	pi asya dayā ārdra bhāvam ākhyātam antaḥkaraṇaiḥ viśaṅkaiḥ 
SA_GK19_ragh-211	vilokayantyo vapurāpurakṣṇāṃ prakāmavistāraphalaṃ hariṇyaḥ // Ragh(K)_2.11 //	vilokayantyaḥ vapuḥ āpuḥ akṣṇām prakāma vistāra phalam hariṇyaḥ 
SA_GK19_ragh-212	sa kīcakairmārutapūrṇarandhraiḥ kūjadbhirāpāditavaṃśakṛtyam /	sa kīcakaiḥ māruta pūrṇa randhraiḥ kūjadbhiḥ āpādita vaṃśa kṛtyam 
SA_GK19_ragh-213	śuśrāva kuñjeṣu yaśaḥ svamuccairudgīyamānaṃ vanadevatābhiḥ // Ragh(K)_2.12 //	śuśrāva kuñjeṣu yaśaḥ svam uccais udgīyamānam vana devatābhiḥ 
SA_GK19_ragh-214	pṛktastuṣārairvananirjharāṇāmanokahākampanapuṣpagandhī /	pṛktaḥ tuṣāraiḥ vana nirjharāṇām anokahā kampana puṣpa gandhī 
SA_GK19_ragh-215	tamātapaklāntamanātapatramācārapūtaṃ pavanaḥ siṣeve // Ragh(K)_2.13 //	tam ātapa klāntam an ātapatram ācāra pūtam pavanaḥ siṣeve 
SA_GK19_ragh-216	śaśāma vṛṣṭyāpi vinā davāgnirāsīdviśeṣātphalapuṣpavṛddhiḥ /	śaśāma vṛṣṭyā api vinā dava agniḥ āsīt viśeṣāt phala puṣpa vṛddhiḥ 
SA_GK19_ragh-217	ūnaṃ na sattveṣvadhiko babādhe tasminvanaṃ goptari gāhamāne // Ragh(K)_2.14 //	ūnam na sattveṣu adhikaḥ babādhe tasmin vanam goptari gāhamāne 
SA_GK19_ragh-218	sañcārapūtāni digantarāṇi kṛtvā dinānte nilayāya gantum /	sañcāra pūtāni digantarāṇi kṛtvā dina ante nilayāya gantum 
SA_GK19_ragh-219	pracakrame pallavarāgatāmrā prabhā pataṅgasya muneśca dhenuḥ // Ragh(K)_2.15 //	pracakrame pallava rāga tāmrā prabhā pataṅgasya muneḥ ca dhenuḥ 
SA_GK19_ragh-220	tāṃ devatāpitratithikriyārthamanvagyayau madhyamalokapālaḥ /	tām devatā pitṛ atithi kriyā artham anvagyayau madhyama lokapālaḥ 
SA_GK19_ragh-221	babhūva sā tena satāṃ matena śraddheva sākṣādvidhinopapannā // Ragh(K)_2.16 //	babhūva sā tena satām matena śraddhā iva sākṣāt vidhinā upapannā 
SA_GK19_ragh-222	sa palvalottīrṇavarāhayūthānyāvāsavṛkṣonmukhabarhiṇāni /	sa palvala uttīrṇa varāha yūthāni āvāsa vṛkṣa unmukha barhiṇāni 
SA_GK19_ragh-223	yayau mṛgādhyāsitaśādvalāni śyāmāyamānāni vanāni paśyan // Ragh(K)_2.17 //	yayau mṛga adhyāsita śādvalāni śyāmāyamānāni vanāni paśyan 
SA_GK19_ragh-224	āpīnabhārodvahanaprayatnādgṛṣṭirgurutvāduraso narendraḥ /	āpīna bhāra udvahana prayatnāt gṛṣṭiḥ guru tvāt urasaḥ narendraḥ 
SA_GK19_ragh-225	ubhāvalañcakraturañcitābhyāṃ tapovanāvṛttipathaṃ gatābhyām // Ragh(K)_2.18 //	ubhau alañcakratuḥ añcitābhyām tapaḥ vana āvṛtti patham gatābhyām 
SA_GK19_ragh-226	vasiṣṭhadhenoranuyāyinaṃ tamāvartamānaṃ vanitā vanāntāt /	vasiṣṭha dhenoḥ anuyāyinam tam āvartamānam vanitā vanāntāt 
SA_GK19_ragh-227	papau nimeṣālasapakṣmapaṅktirupoṣitābhyāmiva locanābhyām // Ragh(K)_2.19 //	papau nimeṣa alasa pakṣma paṅktiḥ upoṣitābhyām iva locanābhyām 
SA_GK19_ragh-228	puraskṛtā vartmani pārthivena pratyudgatā pārthivadharmapatnyā /	puraskṛtā vartmani pārthivena pratyudgatā pārthiva dharma patnyā 
SA_GK19_ragh-229	tadantare sā virarāja dhenurdinakṣapāmadhyagateva sandhyā // Ragh(K)_2.20 //	tad antare sā virarāja dhenuḥ dina kṣapā madhya gatā iva sandhyā 
SA_GK19_ragh-230	pradakṣiṇīkṛtya payasvinīṃ tāṃ sudakṣiṇā sākṣatapātrahastā /	pradakṣiṇīkṛtya payasvinīm tām su dakṣiṇā sa akṣata pātra hastā 
SA_GK19_ragh-231	praṇamya cānarca viśālamasyāḥ śṛṅgāntaraṃ dvāramivātmasiddheḥ // Ragh(K)_2.21 //	praṇamya ca anarca viśālam asyāḥ śṛṅga antaram dvāram iva ātma siddheḥ 
SA_GK19_ragh-232	vatsotsukāpi stimitā saparyāṃ pratyagrahītseti nanandatustau /	vatsa utsukā api stimitā saparyām pratyagrahīt sā iti nanandatuḥ tau 
SA_GK19_ragh-233	bhaktyopapanneṣu hi tadvidhānāṃ prasādacihnāni puraḥphalāni // Ragh(K)_2.22 //	bhaktyā upapanneṣu hi tadvidhānām prasāda cihnāni puras phalāni 
SA_GK19_ragh-234	guroḥ sadārasya nipīḍya pādau samāpya sāndhyaṃ ca vidhiṃ dilīpaḥ /	guroḥ sa dārasya nipīḍya pādau samāpya sāndhyam ca vidhim dilīpaḥ 
SA_GK19_ragh-235	dohāvasāne punareva dogdhrīṃ bheje bhujotsannaripurniṣaṇṇām // Ragh(K)_2.23 //	doha avasāne punar eva dogdhrīm bheje bhuja utsanna ripuḥ niṣaṇṇām 
SA_GK19_ragh-236	tāmantikanyastabalipradīpāmanvāsya goptā gṛhiṇīsahāyaḥ /	tām antika nyasta bali pradīpām anvāsya goptā gṛhiṇī sahāyaḥ 
SA_GK19_ragh-237	krameṇa suptāmanu saṃviveśa suptotthitāṃ prātaranūdatiṣṭhat // Ragh(K)_2.24 //	krameṇa suptām anu saṃviveśa supta utthitām prātar anūdatiṣṭhat 
SA_GK19_ragh-238	itthaṃ vrataṃ pālayataḥ prajārthaṃ samaṃ mahiṣyā mahanīyakīrteḥ /	ittham vratam pālayataḥ prajā artham samam mahiṣyāḥ mahanīya kīrteḥ 
SA_GK19_ragh-239	sapta vyatīyustriguṇāni tasya dinānyamitroddharaṇocitasya // Ragh(K)_2.25 //	sapta vyatīyuḥ triguṇāni tasya dināni amitra uddharaṇa ucitasya 
SA_GK19_ragh-240	anyedyurātmānucarasya bhāvaṃ jijñāsamānā munihomadhenuḥ /	anyedyus ātma anucarasya bhāvam jijñāsamānā muni homadhenuḥ 
SA_GK19_ragh-241	gaṅgāprapātāntavirūḍhaśaṣpaṃ gaurīgurorgahvaramāviveśa // Ragh(K)_2.26 //	gaṅgā prapāta anta virūḍha śaṣpam gaurī guroḥ gahvaram āviveśa 
SA_GK19_ragh-242	sā duṣpradharṣā manasāpi hiṃsrairityadriśobhāprahitekṣaṇena /	sā duṣpradharṣā manasā api hiṃsraiḥ iti adri śobhā prahita īkṣaṇena 
SA_GK19_ragh-243	alakṣitābhyutpatano nṛpeṇa prasahya siṃhaḥ kila tāṃ cakarṣa // Ragh(K)_2.27 //	alakṣita abhyutpatanaḥ nṛpeṇa prasahya siṃhaḥ kila tām cakarṣa 
SA_GK19_ragh-244	tadīyamākranditamārtasādhorguhānibaddhapratiśabdadīrgham /	tadīyam ākranditam ārta sādhoḥ guhā nibaddha pratiśabda dīrgham 
SA_GK19_ragh-245	raśmiṣvivādāya nagendradattāṃ nivartayāmāsa nṛpasya dṛṣṭim // Ragh(K)_2.28 //	raśmiṣu iva ādāya naga indra dattām nivartayāmāsa nṛpasya dṛṣṭim 
SA_GK19_ragh-246	sa pāṭalāyāṃ gavi tasthivāṃsaṃ dhanurdharaḥ kesariṇaṃ dadarśa /	sa pāṭalāyām gavi tasthivāṃsam dhanuḥ dharaḥ kesariṇam dadarśa 
SA_GK19_ragh-247	adhityakāyāmiva dhātumayyāṃ rodhradrumaṃ sānumataḥ praphultam // Ragh(K)_2.29 //	adhityakāyām iva dhātu mayyām rodhra drumam sānumataḥ praphultam 
SA_GK19_ragh-248	tato mṛgendrasya mṛgendragāmī vadhāya vadhyasya śaraṃ śaraṇyaḥ /	tatas mṛgendrasya mṛgendra gāmī vadhāya vadhyasya śaram śaraṇyaḥ 
SA_GK19_ragh-249	jātābhiṣaṅgo nṛpatirniṣaṅgāduddhartumaicchatprasabhoddhṛtāriḥ // Ragh(K)_2.30 //	jāta abhiṣaṅgaḥ nṛpatiḥ niṣaṅgāt uddhartum aicchat prasabha uddhṛta ariḥ 
SA_GK19_ragh-250	vāmetarastasya karaḥ praharturnakhaprabhārūṣitakaṅkapattre /	vāmetaraḥ tasya karaḥ prahartuḥ nakha prabhā rūṣita kaṅkapattre 
SA_GK19_ragh-251	saktāṅguliḥ sāyakapuṅkha eva citrārpitārambha ivāvatasthe // Ragh(K)_2.31 //	sakta aṅguliḥ sāyaka puṅkhaḥ eva citra arpita ārambhaḥ iva avatasthe 
SA_GK19_ragh-252	bāhupratistambhavivṛddhamanyurabhyarṇamāgaskṛtamaspṛśadbhiḥ /	bāhu pratistambha vivṛddha manyuḥ abhyarṇam āgaskṛtam a spṛśadbhiḥ 
SA_GK19_ragh-253	rājā svatejobhiradahyatāntarbhogīva mantrapratibaddhavīryaḥ // Ragh(K)_2.32 //	rājā sva tejobhiḥ adahyata antar bhogī iva mantra pratibaddha vīryaḥ 
SA_GK19_ragh-254	tamāryagṛhyaṃ nigṛhītadhenurmanuṣyavācā manuvaṃśaketum /	tam ārya gṛhyam nigṛhīta dhenuḥ manuṣya vācā manu vaṃśa ketum 
SA_GK19_ragh-255	vismāpayanvismayamātmasiddhau bhūpālasiṃhaṃ nijagāda siṃhaḥ // Ragh(K)_2.33 //	vismāpayan vismayam ātma siddhau bhūpāla siṃham nijagāda siṃhaḥ 
SA_GK19_ragh-256	alaṃ mahīpāla tava śrameṇa prayuktamapyastramito vṛthā syāt /	alam mahīpāla tava śrameṇa prayuktam api astram itas vṛthā syāt 
SA_GK19_ragh-257	na pādaponmūlanaśakti raṃhaḥ śiloccaye mūrchati mārutasya // Ragh(K)_2.34 //	na pādapa unmūlana śakti raṃhaḥ śiloccaye mūrchati mārutasya 
SA_GK19_ragh-258	kailāsagauraṃ vṛṣamārurukṣoḥ pādārpaṇānugrahapūtapṛṣṭham /	kailāsa gauram vṛṣam ārurukṣoḥ pāda arpaṇa anugraha pūta pṛṣṭham 
SA_GK19_ragh-259	avaihi māṃ kiṅkaramaṣṭamūrteḥ kumbhodaraṃ nāma nikumbhamitram // Ragh(K)_2.35 //	avaihi mām kiṅkaram aṣṭamūrteḥ kumbhodaram nāma nikumbha mitram 
SA_GK19_ragh-260	amuṃ puraḥ paśyasi devadāruṃ putrīkṛto 'yaṃ vṛṣabhadhvajena /	amum puras paśyasi devadārum putrīkṛtaḥ yam vṛṣabhadhvajena 
SA_GK19_ragh-261	yo hemakumbhastananiḥsṛtānāṃ skandasya mātuḥ payasāṃ rasajñaḥ // Ragh(K)_2.36 //	yaḥ hema kumbha stana niḥsṛtānām skandasya mātuḥ payasām rasajñaḥ 
SA_GK19_ragh-262	kaṇḍūyamānena kaṭaṃ kadācidvanyadvipenonmathitā tvagasya /	kaṇḍūyamānena kaṭam kadācid vanya dvipena unmathitā tvac asya 
SA_GK19_ragh-263	athainamadrestanayā śuśoca senānyamālīḍhamivāsurāstraiḥ // Ragh(K)_2.37 //	athā enam adreḥ tanayā śuśoca senānyam ālīḍham iva asura astraiḥ 
SA_GK19_ragh-264	tadā prabhṛtyeva mataṅgajānāṃ trāsārthamasminnahamadrikukṣau /	tadā prabhṛti eva mataṅga jānām trāsa artham asmin aham adri kukṣau 
SA_GK19_ragh-265	vyāpāritaḥ śūlabhṛtā vidhāya siṃhatvamaṅkāgatasattvavṛtti // Ragh(K)_2.38 //	vyāpāritaḥ śūlabhṛtā vidhāya siṃha tvam aṅka āgata sattva vṛtti 
SA_GK19_ragh-266	tasyālameṣā kṣudhitasya tṛptyai pradiṣṭakālā parameśvareṇa /	tasya alam eṣā kṣudhitasya tṛptyai pradiṣṭa kālā parameśvareṇa 
SA_GK19_ragh-267	upasthitā śoṇitapāraṇā me suradviṣaścāndramasī sudheva // Ragh(K)_2.39 //	upasthitā śoṇita pāraṇā me suradviṣaḥ cāndramasī sudhā iva 
SA_GK19_ragh-268	sa tvaṃ nivartasva vihāya lajjāṃ gurorbhavāndarśitaśiṣyabhaktiḥ /	sa tvam nivartasva vihāya lajjām guroḥ bhavān darśita śiṣya bhaktiḥ 
SA_GK19_ragh-269	śastreṇa rakṣyaṃ yadaśakyarakṣaṃ na tadyaśaḥ śastrabhṛtāṃ kṣiṇoti // Ragh(K)_2.40 //	śastreṇa rakṣyam yat aśakya rakṣam na tat yaśaḥ śastrabhṛtām kṣiṇoti 
SA_GK19_ragh-270	iti pragalbhaṃ puruṣādhirājo mṛgādhirājasya vaco niśamya /	iti pragalbham puruṣa adhirājaḥ mṛga adhirājasya vacaḥ niśamya 
SA_GK19_ragh-271	pratyāhatāstro giriśaprabhāvādātmanyavajñāṃ śithilīcakāra // Ragh(K)_2.41 //	pratyāhata astraḥ giriśa prabhāvāt ātmani avajñām śithilīcakāra 
SA_GK19_ragh-272	pratyabravīccainamiṣuprayoge tatpūrvasaṅge vitathaprayatnaḥ /	pratyabravīt ca enam iṣu prayoge tad pūrva saṅge vitatha prayatnaḥ 
SA_GK19_ragh-273	jaḍīkṛtastryambakavīkṣitena vajraṃ mumukṣanniva vajrapāṇiḥ // Ragh(K)_2.42 //	jaḍīkṛtaḥ tryambaka vīkṣitena vajram mumukṣan iva vajrapāṇiḥ 
SA_GK19_ragh-274	saṃruddhaceṣṭasya mṛgendra kāmaṃ hāsyaṃ vacastadyadahaṃ vivakṣuḥ /	saṃruddha ceṣṭasya mṛgendra kāmam hāsyam vacaḥ tat yat aham vivakṣuḥ 
SA_GK19_ragh-275	antargataṃ prāṇabhṛtāṃ tu veda sarvaṃ bhavānbhāvamato 'bhidhāsye // Ragh(K)_2.43 //	antargatam prāṇabhṛtām tu veda sarvam bhavān bhāvam atas bhidhāsye 
SA_GK19_ragh-276	mānyaḥ sa me sthāvarajaṅgamānāṃ sargasthitipratyavahārahetuḥ /	mānyaḥ sa me sthāvara jaṅgamānām sarga sthiti pratyavahāra hetuḥ 
SA_GK19_ragh-277	gurorapīdaṃ dhanamāhitāgnernaśyatpurastādanupekṣaṇīyam // Ragh(K)_2.44 //	guroḥ api idam dhanam āhitāgneḥ naśyat purastāt anupekṣaṇīyam 
SA_GK19_ragh-278	sa tvaṃ madīyena śarīravṛttiṃ dehena nirvartayituṃ prasīda /	sa tvam madīyena śarīra vṛttim dehena nirvartayitum prasīda 
SA_GK19_ragh-279	dināvasānotsukabālavatsā vimucyatāṃ dhenuriyaṃ maharṣeḥ // Ragh(K)_2.45 //	dina avasāna utsuka bāla vatsā vimucyatām dhenuḥ iyam mahā ṛṣeḥ 
SA_GK19_ragh-280	athāndhakāraṃ girikandarāṇāṃ daṃṣṭrāmayūkhaiḥ śakalāni kurvan /	atha andhakāram giri kandarāṇām daṃṣṭrā mayūkhaiḥ śakalāni kurvan 
SA_GK19_ragh-281	bhūyaḥ sa bhūteśvarapārśvavartī kiñcidvihasyārthapatiṃ babhāṣe // Ragh(K)_2.46 //	bhūyas sa bhūteśvara pārśva vartī kiñcid vihasya arthapatim babhāṣe 
SA_GK19_ragh-282	ekātapatraṃ jagataḥ prabhutvaṃ navaṃ vayaḥ kāntamidaṃ vapuśca /	eka atapatram jagataḥ prabhu tvam navam vayaḥ kāntam idam vapuḥ ca 
SA_GK19_ragh-283	alpasya hetorbahu hātumicchan vicāramugdhaḥ pratibhāsi me tvam // Ragh(K)_2.47 //	alpasya hetoḥ bahu hātum icchan vicāra mugdhaḥ pratibhāsi me tvam 
SA_GK19_ragh-284	bhūtānukampā tava cediyaṃ gaurekā bhavetsvastimatī tvadante /	bhūta anukampā tava ced iyam gauḥ ekā bhavet svastimatī tvad ante 
SA_GK19_ragh-285	jīvanpunaḥ śaśvadupaplavebhyaḥ prajāḥ prajānātha piteva pāsi // Ragh(K)_2.48 //	jīvan punar śaśvat upaplavebhyaḥ prajāḥ prajānātha pitā iva pāsi 
SA_GK19_ragh-286	athaikadhenoraparādhadaṇḍādguroḥ kṛṣāṇupratimādbibheṣi /	atha eka dhenoḥ aparādha daṇḍāt guroḥ kṛṣāṇu pratimāt bibheṣi 
SA_GK19_ragh-287	śakyo 'sya manyurbhavatā vinetuṃ gāḥ koṭiśaḥ sparśayatā ghaṭodhnīḥ // Ragh(K)_2.49 //	śakyaḥ sya manyuḥ bhavatā vinetum gāḥ koṭiśas sparśayatā ghaṭa udhnīḥ 
SA_GK19_ragh-288	tadrakṣa kalyāṇaparamparāṇāṃ bhoktāramūrjasvalamātmadeham /	tat rakṣa kalyāṇa paramparāṇām bhoktāram ūrjasvalam ātma deham 
SA_GK19_ragh-289	mahītalasparśanamātrabhinnamṛddhaṃ hi rājyaṃ padamaindramāhuḥ // Ragh(K)_2.50 //	mahī tala sparśana mātra bhinnam ṛddham hi rājyam padam aindram āhuḥ 
SA_GK19_ragh-290	etāvaduktvā virate mṛgendre pratisvanenāsya guhāgatena /	etāvat uktvā virate mṛgendre pratisvanena asya guhā gatena 
SA_GK19_ragh-291	śiloccayo 'pi kṣitipālamuccaiḥ prītyā tamevārthamabhāṣateva // Ragh(K)_2.51 //	śiloccayaḥ pi kṣitipālam uccais prītyā tam evā artham abhāṣata iva 
SA_GK19_ragh-292	tathā samarthāṃ giramūcivāṃsaṃ pratyāha devānucaraṃ dilīpaḥ /	tathā samarthām giram ūcivāṃsam pratyāha deva anucaram dilīpaḥ 
SA_GK19_ragh-293	dhenvā tadadhyāsanakātarākṣyā nirīkṣyamāṇaḥ sutarāṃ dayāluḥ // Ragh(K)_2.52 //	dhenvā tad adhyāsana kātara akṣyā nirīkṣyamāṇaḥ sutarām dayāluḥ 
SA_GK19_ragh-294	kṣatātkila trāyata ityudagraḥ kṣattrasya śabdo bhuvaneṣu rūḍhaḥ /	kṣatāt kila trāyate iti udagraḥ kṣattrasya śabdaḥ bhuvaneṣu rūḍhaḥ 
SA_GK19_ragh-295	rājyena kiṃ tadviparītavṛtteḥ prāṇairupākrośamalīmasairvā // Ragh(K)_2.53 //	rājyena kim tad viparīta vṛtteḥ prāṇaiḥ upākrośa malīmasaiḥ vā 
SA_GK19_ragh-296	kathaṃ ca śakyo 'nunayo maharṣerviśrāṇanādanyapayasvinīnām /	katham ca śakyaḥ nunayaḥ mahā ṛṣeḥ viśrāṇana adanya payasvinīnām 
SA_GK19_ragh-297	imāmanūnāṃ surabheravaihi rudraujasā tu prahṛtaṃ tvayāsyām // Ragh(K)_2.54 //	imām anūnām surabheḥ avaihi rudra ojasā tu prahṛtam tvayā asyām 
SA_GK19_ragh-298	seyaṃ svadehārpaṇaniṣkrayeṇa nyāyyaṃ mayā mocayituṃ bhavattaḥ /	sā iyam sva deha arpaṇa niṣkrayeṇa nyāyyam mayā mocayitum bhavattaḥ 
SA_GK19_ragh-299	na pāraṇā syādvihatā tavaivaṃ bhavedaluptaśca muneḥ kriyārthaḥ // Ragh(K)_2.55 //	na pāraṇā syāt vihatā tava evam bhavet aluptaḥ ca muneḥ kriyā arthaḥ 
SA_GK19_ragh-300	bhavānapīdaṃ paravānavaiti mahānhi yatnastava devadārau /	bhavān api idam paravān avaiti mahān hi yatnaḥ tava devadārau 
SA_GK19_ragh-301	sthātuṃ niyokturyadi śakyamagre vināśya rakṣyaṃ svayamakṣatena // Ragh(K)_2.56 //	sthātum niyoktuḥ yadi śakyam agre vināśya rakṣyam svayam akṣatena 
SA_GK19_ragh-302	kimapyahiṃsyastava cenmato 'haṃ yaśaḥśarīre bhava me dayāluḥ /	kim api a hiṃsyaḥ tava ced mataḥ ham yaśaḥ śarīre bhava me dayāluḥ 
SA_GK19_ragh-303	ekāntavidhvaṃsiṣu madvidhānāṃ piṇḍeṣvanāsthā khalu bhautikeṣu // Ragh(K)_2.57 //	ekānta vidhvaṃsiṣu madvidhānām piṇḍeṣu anāsthā khalu bhautikeṣu 
SA_GK19_ragh-304	sambandhamābhāṣaṇapūrvamāhurjātaḥ sa nau saṅgatayorvanānte /	sambandham ābhāṣaṇa pūrvam āhuḥ jātaḥ sa nau saṅga tayoḥ vana ante 
SA_GK19_ragh-305	tadbhūtanāthānuga nārhasi tvaṃ sambandhino me praṇayaṃ vihantum // Ragh(K)_2.58 //	tat bhūta nātha anuga nā arhasi tvam sambandhinaḥ me praṇayam vihantum 
SA_GK19_ragh-306	tatheti gāmuktavate dilīpaḥ sadyaḥ pratistambhavimuktabāhuḥ /	tathā iti gām uktavate dilīpaḥ sadyas prati stambha vimukta bāhuḥ 
SA_GK19_ragh-307	sa nyastaśastraṃ haraye svadehamupānayatpiṇḍamivāmiṣasya // Ragh(K)_2.59 //	sa nyasta śastram haraye sva deham upānayat piṇḍam iva āmiṣasya 
SA_GK19_ragh-308	tasminkṣaṇe pālayituḥ prajānāmutpaśyataḥ siṃhanipātamugram /	tasmin kṣaṇe pālayituḥ prajānām utpaśyataḥ siṃha nipātam ugram 
SA_GK19_ragh-309	avāṅmukhasyopari puṣpavṛṣṭiḥ papāta vidyādharahastamuktā // Ragh(K)_2.60 //	avāṅmukhasya upari puṣpa vṛṣṭiḥ papāta vidyādhara hasta muktā 
SA_GK19_ragh-310	uttiṣṭha vatsetyamṛtāyamānaṃ vaco niśamyotthitamutthitaḥ san /	uttiṣṭha vatsa iti amṛtāyamānam vacaḥ niśamya utthitam utthitaḥ san 
SA_GK19_ragh-311	dadarśa rājā jananīmiva svāṃ gāmagrataḥ prasraviṇīṃ na siṃham // Ragh(K)_2.61 //	dadarśa rājā jananīm iva svām gām agratas prasraviṇīm na siṃham 
SA_GK19_ragh-312	taṃ vismitaṃ dhenuruvāca sādho māyāṃ mayodbhāvya parīkṣito 'si /	tam vismitam dhenuḥ uvāca sādho māyām mayā udbhāvya si 
SA_GK19_ragh-313	ṛṣiprabhāvānmayi nāntako 'pi prabhuḥ prahartuṃ kimutānyahiṃsrāḥ // Ragh(K)_2.62 //	ṛṣi prabhāvāt mayi prabhuḥ prahartum kim uta anya hiṃsrāḥ 
SA_GK19_ragh-314	bhaktyā gurau mayyanukampayā ca prītāsmi te putra varaṃ vṛṇīṣva /	bhaktyā gurau mayi anukampayā ca prītā asmi te putra varam vṛṇīṣva 
SA_GK19_ragh-315	na kevalānāṃ payasāṃ prasūtimavaihi māṃ kāmadughāṃ prasannām // Ragh(K)_2.63 //	na kevalānām payasām prasūtim avaihi mām kāmadughām prasannām 
SA_GK19_ragh-316	tataḥ samānīya sa mānitārthī hastau svahastārjitavīraśabdaḥ /	tatas samānīya sa mānita arthī hastau sva hasta arjita vīra śabdaḥ 
SA_GK19_ragh-317	vaṃśasya kartāramanantakīrtiṃ sudakṣiṇāyāṃ tanayaṃ yayāce // Ragh(K)_2.64 //	vaṃśasya kartāram ananta kīrtim sudakṣiṇāyām tanayam yayāce 
SA_GK19_ragh-318	santānakāmāya tatheti kāmaṃ rājñe pratiśrutya payasvinī sā /	santāna kāmāya tathā iti kāmam rājñe pratiśrutya payasvinī sā 
SA_GK19_ragh-319	dugdhvā payaḥ pattrapuṭe madīyaṃ putropayuṅkṣveti tamādideśa // Ragh(K)_2.65 //	dugdhvā payaḥ pattra puṭe madīyam putra upayuṅkṣva iti tam ādideśa 
SA_GK19_ragh-320	vatsasya homārthavidheśca śeṣamṛṣeranujñāmadhigamya mātaḥ /	vatsasya homa artha vidheḥ ca śeṣam ṛṣeḥ anujñām adhigamya mātar 
SA_GK19_ragh-321	ūdhasyamicchāmi tavopabhoktuṃ ṣaṣṭhāṃśamurvyā iva rakṣitāyāḥ // Ragh(K)_2.66 //	ūdhasyam icchāmi tava upabhoktum ṣaṣṭha aṃśam urvyāḥ iva rakṣitāyāḥ 
SA_GK19_ragh-322	itthaṃ kṣitīśena vasiṣṭhadhenurvijñāpitā prītatarā babhūva /	ittham kṣitīśena vasiṣṭha dhenuḥ vijñāpitā prītatarā babhūva 
SA_GK19_ragh-323	tadanvitā haimavatācca kukṣeḥ pratyāyayāvāśramamaśramaiva // Ragh(K)_2.67 //	tad anvitā haimavatāt ca kukṣeḥ pratyāyayau āśramam aśramā eva 
SA_GK19_ragh-324	tasyāḥ prasannendumukhaḥ prasādaṃ gururnṛpāṇāṃ gurave nivedya /	tasyāḥ prasanna indu mukhaḥ prasādam guruḥ nṛpāṇām gurave nivedya 
SA_GK19_ragh-325	mukhaprasādānumitaṃ priyāyai śaśaṃsa vācā punaruktayaiva // Ragh(K)_2.68 //	mukha prasāda anumitam priyāyai śaśaṃsa vācā punar uktayā eva 
SA_GK19_ragh-326	sa nandinīstanyamaninditātmā sadvatsalo vatsanipītaśeṣam /	sa nandinī stanyam anindita ātmā sat vatsalaḥ vatsa nipīta śeṣam 
SA_GK19_ragh-327	papau vasiṣṭhena kṛtābhyanujñaḥ śuddhaṃ yaśo bhūya ivāvitṛptaḥ // Ragh(K)_2.69 //	papau vasiṣṭhena kṛta abhyanujñaḥ śuddham yaśaḥ bhūyas iva a vitṛptaḥ 
SA_GK19_ragh-328	prātaryathoktavratapāraṇānte prāsthānikaṃ svastyayanaṃ prayujya /	prātar yathā ukta vrata pāraṇa ante prāsthānikam svastyayanam prayujya 
SA_GK19_ragh-329	tau dampatī svāṃ prati rājadhānīṃ prasthāpayāmāsa vaśī vasiṣṭhaḥ // Ragh(K)_2.70 //	tau dampatī svām prati rājadhānīm prasthāpayāmāsa vaśī vasiṣṭhaḥ 
SA_GK19_ragh-330	pradakṣiṇīkṛtya hutaṃ hutāśamanantaraṃ bharturarundhatīṃ ca /	pradakṣiṇīkṛtya hutam hutāśam anantaram bhartuḥ arundhatīm ca 
SA_GK19_ragh-331	dhenuṃ savatsāṃ ca nṛpaḥ pratasthe sanmaṅgalodagratarānubhāvaḥ // Ragh(K)_2.71 //	dhenum sa vatsām ca nṛpaḥ pratasthe sat maṅgala udagratara anubhāvaḥ 
SA_GK19_ragh-332	śrotrābhirāmadhvaninā rathena sa dharmapatnīsahitaḥ sahiṣṇuḥ /	śrotra abhirāma dhvaninā rathena sa dharma patnī sahitaḥ sahiṣṇuḥ 
SA_GK19_ragh-333	yayāvanudghātasukhena mārgaṃ sveneva pūrṇena manorathena // Ragh(K)_2.72 //	yayau an udghāta sukhena mārgam svena iva pūrṇena manorathena 
SA_GK19_ragh-334	tamāhitotkaṇṭhamadarśanena prajāḥ prajārthavratakarṣitāṅgam /	tam āhita utkaṇṭham adarśanena prajāḥ prajā artha vrata karṣita aṅgam 
SA_GK19_ragh-335	netraiḥ papustṛptimanāpnuvadbhirnavoditaṃ nāthamivauṣadhīnām // Ragh(K)_2.73 //	netraiḥ papuḥ tṛptim an āpnuvadbhiḥ nava uditam nātham iva oṣadhīnām 
SA_GK19_ragh-336	purandaraśrīḥ puramutpatākaṃ praviśya paurairabhinandyamānaḥ /	purandara śrīḥ puram utpatākam praviśya pauraiḥ abhinandyamānaḥ 
SA_GK19_ragh-337	bhuje bhujaṅgendrasamānasāre bhūyaḥ sa bhūmerdhuramāsasañja // Ragh(K)_2.74 //	bhuje bhujaṅga indra samāna sāre bhūyas sa bhūmeḥ dhuram āsasañja 
SA_GK19_ragh-338	atha nayanasamutthaṃ jyotiratreriva dyauḥ surasaridiva tejo vahniniṣṭhyūtamaiśam /	atha nayana samuttham jyotiḥ atreḥ iva dyauḥ surasarit iva tejaḥ vahni niṣṭhyūtam aiśam 
SA_GK19_ragh-339	narapatikulabhūtyai garbhamādhatta rājñī gurubhirabhiniviṣṭaṃ lokapālānubhāvaiḥ // Ragh(K)_2.75 //	narapati kula bhūtyai garbham ādhatta rājñī gurubhiḥ abhiniviṣṭam lokapāla anubhāvaiḥ 
SA_GK19_ragh-340	// iti raghuvaṃśe mahākāvye dvitīyaḥ sargaḥ //	iti raghuvaṃśe mahākāvye dvitīyaḥ sargaḥ 
SA_GK19_ragh-341	athepsitaṃ bharturupasthitodayaṃ sakhījanodvīkṣaṇakaumudīmukham /	athā īpsitam bhartuḥ upasthita udayam sakhī jana udvīkṣaṇa kaumudī mukham 
SA_GK19_ragh-342	nidānamikṣvākukulasya santateḥ sudakṣiṇā dauhadalakṣaṇaṃ dadhau // Ragh(K)_3.1 //	nidānam ikṣvāku kulasya santateḥ sudakṣiṇā dauhada lakṣaṇam 
SA_GK19_ragh-343	mukhena sā ketakapattrapāṇḍunā kṛśāṅgayaṣṭiḥ parimeyabhūṣaṇā /	mukhena sā ketaka pattra pāṇḍunā kṛśa aṅgayaṣṭiḥ parimeya bhūṣaṇā 
SA_GK19_ragh-344	sthitālpatārāṃ karuṇendumaṇḍalāṃ vibhātakalpāṃ rajanīṃ vyaḍambayat // Ragh(K)_3.2 //	sthita alpa tārām karuṇa indu maṇḍalām vibhāta kalpām rajanīm vyaḍambayat 
SA_GK19_ragh-345	tadānanaṃ sevitamṛttikālavaṃ nṛpaḥ samāghrāya na tṛptimāyayau /	tad ānanam sevita mṛttikā lavam nṛpaḥ samāghrāya na tṛptim āyayau 
SA_GK19_ragh-346	karīva siktaṃ pṛṣataiḥ payomucāṃ śucivyapāye vanarājipalvalam // Ragh(K)_3.3 //	karī iva siktam pṛṣataiḥ payomucām śuci vyapāye vana rāji palvalam 
SA_GK19_ragh-347	divaṃ marutvāniva bhokṣyate mahīṃ digantaviśrāntaratho hi matsutaḥ /	divam marutvān iva bhokṣyate mahīm diganta viśrānta rathaḥ hi mad sutaḥ 
SA_GK19_ragh-348	ato 'bhilāṣe prathamaṃ tathāvidhe mano babandhānyarasānvilaṅghya sā // Ragh(K)_3.4 //	atas bhilāṣe prathamam tathāvidhe manaḥ babandha anya rasān vilaṅghya sā 
SA_GK19_ragh-349	na me hriyā śaṃsati kiñcidīpsitaṃ spṛhāvatī vastuṣu keṣu māgadhī /	na me hriyā śaṃsati kiñcid īpsitam spṛhāvatī vastuṣu keṣu māgadhī 
SA_GK19_ragh-350	iti sma pṛcchatyativelamādṛtaḥ priyāsakhīruttarakosaleśvaraḥ // Ragh(K)_3.5 //	iti sma pṛcchati ativelam ādṛtaḥ priyā sakhīḥ uttarakosala īśvaraḥ 
SA_GK19_ragh-351	upetya sā dohadaduḥkhaśīlatāṃ yadeva vavre tadapaśyadāhṛtam /	upetya sā dohada duḥkha śīla tām yat eva vavre tat apaśyat āhṛtam 
SA_GK19_ragh-352	na hīṣṭamasyāstridive 'pi bhūpaterbabhūva duṣprāpamadhijyadhanvanaḥ // Ragh(K)_3.6 //	na hi iṣṭam asyāḥ tridive pi bhūpateḥ babhūva duṣprāpam adhijya dhanvanaḥ 
SA_GK19_ragh-353	dineṣu gacchatsu madhūkapāṇḍuraṃ tadīyamāśyāmamukhaṃ stanadvayam /	dineṣu gacchatsu madhūka pāṇḍuram tadīyam āśyāma mukham stana dvayam 
SA_GK19_ragh-354	samudgayorvāraṇadantakośayorbabhāra kāntiṃ gavalāpidhānayoḥ // Ragh(K)_3.7 //	samudgayoḥ vāraṇa dantakośayoḥ babhāra kāntim gavala apidhānayoḥ 
SA_GK19_ragh-355	krameṇa nistīrya ca dohadavyathāmupoḍhagātropacayā rarāja sā /	krameṇa nistīrya ca dohada vyathām upoḍha gātra upacayā rarāja sā 
SA_GK19_ragh-356	purāṇapattrāpagamādanantaraṃ lateva sannaddhamanojñapallavā // Ragh(K)_3.8 //	purāṇa pattra apagamāt anantaram latā iva sannaddha manojña pallavā 
SA_GK19_ragh-357	nidhānagarbhāmiva sāgarāmbarāṃ śamīmivābhyantaralīnapāvakām /	nidhāna garbhām iva sāgarāmbarām śamīm iva abhyantara līna pāvakām 
SA_GK19_ragh-358	nadīmivāntaḥsalilāṃ sarasvatīṃ nṛpaḥ sagarbhāṃ mahiṣīmamanyata // Ragh(K)_3.9 //	nadīm iva antar salilām sarasvatīm nṛpaḥ sagarbhām mahiṣīm amanyata 
SA_GK19_ragh-359	priyānurāgasya manaḥsamunnaterbhujārjitānāṃ ca digantasampadām /	priya anurāgasya manaḥ samunnateḥ bhuja arjitānām ca diganta sampadām 
SA_GK19_ragh-360	yathākramaṃ puṃsavanādikāḥ kriyā dhṛteśca dhīraḥ sadṛśīrvyadhatta saḥ // Ragh(K)_3.10 //	yathākramam puṃsavana ādikāḥ kriyāḥ dhṛteḥ ca dhīraḥ sadṛśīḥ vyadhatta saḥ 
SA_GK19_ragh-361	surendramātrāśritagarbhagauravāt prayatnamuktāsanayā gṛhāgataḥ /	sura indra mātra āśrita garbha gauravāt prayatna mukta āsanayā gṛha āgataḥ 
SA_GK19_ragh-362	tayopacārāñjalikhinnahastayā nananda pāriplavanetrayā nṛpaḥ // Ragh(K)_3.11 //	tayā upacāra añjali khinna hastayā nananda pāriplava netrayā nṛpaḥ 
SA_GK19_ragh-363	kumārabhṛtyaiḥ kuśalairadhiṣṭhite bhiṣagbhirāptairatha garbhaveśmani /	kumāra bhṛtyaiḥ kuśalaiḥ adhiṣṭhite bhiṣagbhiḥ āptaiḥ atha garbhaveśmani 
SA_GK19_ragh-364	niratyayāya prasavāya tasthuṣī babhau samāsannaphalā kriyeva sā // Ragh(K)_3.12 //	niratyayāya prasavāya tasthuṣī babhau samāsanna phalā kriyā iva sā 
SA_GK19_ragh-365	grahaistataḥ pañcabhiruccasaṃśrayairasūryagaiḥ sūcitabhāgyasampadam /	grahaiḥ tatas pañcabhiḥ ucca saṃśrayaiḥ a sūrya gaiḥ sūcita bhāgya sampadam 
SA_GK19_ragh-366	asūta putraṃ samaye śacīsamā trisādhanā śaktirivārthamakṣatam // Ragh(K)_3.13 //	asūta putram samaye śacī samā tri sādhanā śaktiḥ iva artham akṣatam 
SA_GK19_ragh-367	diśaḥ prasedurmaruto vavuḥ śivāḥ pradakṣiṇārcirhutamagnirādade /	diśaḥ praseduḥ marutaḥ vavuḥ śivāḥ pradakṣiṇa arciḥ hutam agniḥ ādade 
SA_GK19_ragh-368	babhūva sarvaṃ śubhaśaṃsi tatkṣaṇaṃ bhavo hi lokābhyudayāya tādṛśām // Ragh(K)_3.14 //	babhūva sarvam śubha śaṃsi tad kṣaṇam bhavaḥ hi loka abhyudayāya tādṛśām 
SA_GK19_ragh-369	ariṣṭaśayyāṃ parito visāriṇā sujanmanastasya nijena tejasā /	ariṣṭa śayyām paritas visāriṇā su janmanaḥ tasya nijena tejasā 
SA_GK19_ragh-370	niśīthadīpāḥ sahasā hatatviṣo babhūvurālekhyasamarpitā iva // Ragh(K)_3.15 //	niśītha dīpāḥ sahasā hata tviṣaḥ babhūvuḥ ālekhya samarpitāḥ iva 
SA_GK19_ragh-371	janāya śuddhāntacarāya śaṃsate kumārajanmāmṛtasammitākṣaram /	janāya śuddhānta carāya śaṃsate kumāra janma amṛta sammita akṣaram 
SA_GK19_ragh-372	adeyamāsīttrayameva bhūpateḥ śaśiprabhaṃ chattramubhe ca cāmare // Ragh(K)_3.16 //	adeyam āsīt trayam eva bhūpateḥ śaśi prabham chattram ubhe ca cāmare 
SA_GK19_ragh-373	sa vīkṣya putrasya cirātpitā mukhaṃ nidhānakumbhasya yuveva durgataḥ /	sa vīkṣya putrasya cirāt pitā mukham nidhāna kumbhasya yuvā iva durgataḥ 
SA_GK19_ragh-374	mudā śarīre prababhūva nātmanaḥ payodhirindūdayamūrchito yathā // Ragh(K)_3.17 //	mudā śarīre prababhūva nā ātmanaḥ payodhiḥ indu udaya mūrchitaḥ yathā 
SA_GK19_ragh-375	sa jātakarmaṇyakhile tapasvinā tapovanādetya purodhasā kṛte /	sa jātakarmaṇi akhile tapasvinā tapaḥ vanāt etya purodhasā kṛte 
SA_GK19_ragh-376	dilīpasūnurmaṇirākarodgataḥ prayuktasaṃskāra ivādhikaṃ babhau // Ragh(K)_3.18 //	dilīpa sūnuḥ maṇiḥ ākara udgataḥ prayukta saṃskāraḥ iva adhikam babhau 
SA_GK19_ragh-377	sukhaśravā maṅgalatūryaniḥsvanāḥ pramodanṛttaiḥ saha vārayoṣitām /	sukha śravāḥ maṅgala tūrya niḥsvanāḥ pramoda nṛttaiḥ saha vāra yoṣitām 
SA_GK19_ragh-378	na kevalaṃ sadmani māgadhīpateḥ pathi vyajṛmbhanta divaukasāmapi // Ragh(K)_3.19 //	na kevalam sadmani māgadhī pateḥ pathi vyajṛmbhanta divaukasām api 
SA_GK19_ragh-379	na saṃyatastasya babhūva rakṣiturvimocayedyaṃ sutajanmaharṣitaḥ /	na saṃyataḥ tasya babhūva rakṣituḥ vimocayet yam suta janma harṣitaḥ 
SA_GK19_ragh-380	ṛṇābhidhānātsvayameva kevalaṃ tadā pitṚṇāṃ mumuce sa bandhanāt // Ragh(K)_3.20 //	ṛṇa abhidhānāt svayam eva kevalam tadā pitṛṇām mumuce sa bandhanāt 
SA_GK19_ragh-381	śrutasya yāyādayamantamarbhakastathā pareṣāṃ yudhi ceti pārthivaḥ /	śrutasya yāyāt ayam antam arbhakaḥ tathā pareṣām yudhi ca iti pārthivaḥ 
SA_GK19_ragh-382	avekṣya dhātorgamanārthamarthaviccakāra nāmnā raghumātmasambhavam // Ragh(K)_3.21 //	avekṣya dhātoḥ gamana artham artha vid cakāra nāmnā raghum ātmasambhavam 
SA_GK19_ragh-383	pituḥ prayatnātsa samagrasampadaḥ śubhaiḥ śarīrāvayavairdine dine /	pituḥ prayatnāt sa samagra sampadaḥ śubhaiḥ śarīra avayavaiḥ dine dine 
SA_GK19_ragh-384	pupoṣa vṛddhiṃ haridaśvadīdhiteranupraveśādiva bālacandramāḥ // Ragh(K)_3.22 //	pupoṣa vṛddhim harit aśva dīdhiteḥ anupraveśāt iva bāla candramāḥ 
SA_GK19_ragh-385	umāvṛṣāṅkau śarajanmanā yathā yathā jayantena śacīpurandarau /	umā vṛṣāṅkau śara janmanā yathā yathā jayantena śacī purandarau 
SA_GK19_ragh-386	tathā nṛpaḥ sā ca sutena māgadhī nanandatustatsadṛśena tatsamau // Ragh(K)_3.23 //	tathā nṛpaḥ sā ca sutena māgadhī nanandatuḥ tad sadṛśena tad samau 
SA_GK19_ragh-387	rathāṅganāmnoriva bhāvabandhanaṃ babhūva yatprema parasparaṃ prati /	rathāṅga nāmnoḥ iva bhāva bandhanam babhūva yat prema parasparam prati 
SA_GK19_ragh-388	vibhaktamapyekasute na tattayoḥ parasparasyopari paryahīyata // Ragh(K)_3.24 //	vibhaktam api eka sute na tat tayoḥ parasparasya upari paryahīyata 
SA_GK19_ragh-389	yadāha dhātryā prathamoditaṃ vaco yayau tadīyāmavalambya cāṅgulim /	yat āha dhātryā prathama uditam vacaḥ yayau tadīyām avalambya ca aṅgulim 
SA_GK19_ragh-390	abhūcca namraḥ praṇipātaśikṣayā piturmudaṃ tena tatāna so 'rbhakaḥ // Ragh(K)_3.25 //	abhūt ca namraḥ praṇipāta śikṣayā pituḥ mudam tena tatāna saḥ ṛbhakaḥ 
SA_GK19_ragh-391	tamaṅkamāropya śarīrayogajaiḥ sukhairniṣiñcantamivāmṛtaṃ tvaci /	tam aṅkam āropya śarīra yoga jaiḥ sukhaiḥ niṣiñcantam iva amṛtam tvaci 
SA_GK19_ragh-392	tribhāgasammīlitalocano nṛpaścirātsutasparśarasajñatāṃ yayau // Ragh(K)_3.26 //	tri bhāga sammīlita locanaḥ nṛpaḥ cirāt suta sparśa rasa jña tām yayau 
SA_GK19_ragh-393	amaṃsta cānena parārdhyajanmanā sthiterabhettā sthitimantamanvayam /	amaṃsta ca anena parārdhya janmanā sthiteḥ abhettā sthitimantam anvayam 
SA_GK19_ragh-394	svamūrtibhedena guṇāgryavṛttinā patiḥ prajānāmiva sargamātmanaḥ // Ragh(K)_3.27 //	sva mūrti bhedena guṇa agrya vṛttinā patiḥ prajānām iva sargam ātmanaḥ 
SA_GK19_ragh-395	sa vṛttacūlaścalakākapakṣakairamātyaputraiḥ savayobhiranvitaḥ /	sa vṛtta cūlaḥ cala kākapakṣakaiḥ amātya putraiḥ sa vayobhiḥ anvitaḥ 
SA_GK19_ragh-396	liperyathāvadgrahaṇena vāṅmayaṃ nadīmukheneva samudramāviśat // Ragh(K)_3.28 //	lipeḥ yathāvat grahaṇena vāc mayam nadī mukhena iva samudram āviśat 
SA_GK19_ragh-397	athopanītaṃ vidhivadvipaścito vininyurenaṃ guravo gurupriyam /	athā upanītam vidhivat vipaścitaḥ vininyuḥ enam guravaḥ guru priyam 
SA_GK19_ragh-398	avandhyayatnāśca babhūvuratra te kriyā hi vastūpahitā prasīdati // Ragh(K)_3.29 //	avandhya yatnāḥ ca babhūvuḥ atra te kriyā hi vastu upahitā prasīdati 
SA_GK19_ragh-399	dhiyaḥ samagraiḥ sa guṇairudāradhīḥ kramāccatasraścaturarṇavopamāḥ /	dhiyaḥ samagraiḥ sa guṇaiḥ udāra dhīḥ kramāt catasraḥ catur arṇava upamāḥ 
SA_GK19_ragh-400	tatāra vidyāḥ pavanātipātibhirdiśo haridbhirharitāmiveśvaraḥ // Ragh(K)_3.30 //	tatāra vidyāḥ pavana atipātibhiḥ diśaḥ haridbhiḥ haritām iva īśvaraḥ 
SA_GK19_ragh-401	tvacaṃ sa medhyāṃ paridhāya rauravīmaśikṣatāstraṃ pitureva mantravat /	tvacam sa medhyām paridhāya rauravīm aśikṣata astram pituḥ eva mantravat 
SA_GK19_ragh-402	prayogasaṃhārarahasyavittamo babhūva cāstreṣu yathā purandaraḥ // Ragh(K)_3.31//	prayoga saṃhāra rahasya vittamaḥ babhūva ca astreṣu yathā purandaraḥ 
SA_GK19_ragh-403	mahokṣatāṃ vatsataraḥ spṛśanniva dvipendrabhāvaṃ kalabhaḥ śrayanniva /	mahā ukṣatām vatsataraḥ spṛśan iva dvipa indra bhāvam kalabhaḥ śrayan iva 
SA_GK19_ragh-404	raghuḥ kramādyauvanabhinnaśaiśavaḥ pupoṣa gambhīramanoharaṃ vapuḥ // Ragh(K)_3.32 //	raghuḥ kramāt yauvana bhinna śaiśavaḥ pupoṣa gambhīra manoharam vapuḥ 
SA_GK19_ragh-405	athāsya godānavidheranantaraṃ vivāhadīkṣāṃ niravartayatprabhuḥ /	atha asya godāna vidheḥ anantaram vivāha dīkṣām niravartayat prabhuḥ 
SA_GK19_ragh-406	narendrakanyāstamavāpya satpatiṃ tamopahaṃ dakṣasutā ivābabhuḥ // Ragh(K)_3.33 //	narendra kanyāḥ tam avāpya sat patim tama upaham dakṣa sutāḥ iva ābabhuḥ 
SA_GK19_ragh-407	yuvā yugavyāyatabāhuraṃsalaḥ kavāṭavakṣāḥ pariṇaddhakandharaḥ /	yuvā yuga vyāyata bāhuḥ aṃsalaḥ kavāṭa vakṣāḥ pariṇaddha kandharaḥ 
SA_GK19_ragh-408	vapuṣprakarṣādajayadguruṃ raghustathāpi nīcairvinayādadṛśyata // Ragh(K)_3.34 //	vapuḥ prakarṣāt ajayat gurum raghuḥ tathā api nīcaiḥ vinayāt adṛśyata 
SA_GK19_ragh-409	atha prajānāṃ ciramātmanā dhṛtāṃ nitāntagurvīṃ laghayiṣyatā dhuram /	atha prajānām ciram ātmanā dhṛtām nitānta gurvīm laghayiṣyatā dhuram 
SA_GK19_ragh-410	vaśīti matvā maticakṣuṣā suto nṛpeṇa cakre yuvarājaśabdabhāk // Ragh(K)_3.35 //	vaśī iti matvā mati cakṣuṣā sutaḥ nṛpeṇa cakre yuvarāja śabda bhāj 
SA_GK19_ragh-411	narendramūlāyatanādanantaraṃ tadāspadaṃ śrīryuvarājasaṃjñitam /	narendra mūla āyatanāt anantaram tad āspadam śrīḥ yuvarāja saṃjñitam 
SA_GK19_ragh-412	agacchadaṃśena guṇābhilāṣiṇī navāvatāraṃ kamalādivotpalam // Ragh(K)_3.36 //	agacchat aṃśena guṇa abhilāṣiṇī nava avatāram kamalāt iva utpalam 
SA_GK19_ragh-413	uṣarbudhaḥ sārathineva vāyunā ghanavyapāyena gabhastimāniva /	uṣarbudhaḥ sārathinā iva vāyunā ghana vyapāyena gabhastimān iva 
SA_GK19_ragh-414	babhūva tenātitarāṃ durutsahaḥ kaṭaprabhedena karīva pārthivaḥ // Ragh(K)_3.37 //	babhūva tena atitarām durutsahaḥ kaṭa prabhedena karī iva pārthivaḥ 
SA_GK19_ragh-415	niyujya taṃ medhyaturaṅgarakṣaṇe dhanurdharai rājasutairanudrutam /	niyujya tam medhya turaṅga rakṣaṇe dhanurdharaiḥ rāja sutaiḥ anudrutam 
SA_GK19_ragh-416	apūrṇamekena śatakratūpamaḥ śataṃ kratūnāmapavighnamāpa saḥ // Ragh(K)_3.38 //	apūrṇam ekena śatakratu upamaḥ śatam kratūnām apavighnam āpa saḥ 
SA_GK19_ragh-417	ataḥ paraṃ tena makhāya yajvanā turaṅgamutsṛṣṭamanargalaṃ punaḥ /	atas param tena makhāya yajvanā turaṅgam utsṛṣṭam anargalam punar 
SA_GK19_ragh-418	dhanurbhṛtāmagrata eva rakṣiṇāṃ jahāra śakraḥ kila gūḍhavigrahaḥ // Ragh(K)_3.39 //	dhanurbhṛtām agratas eva rakṣiṇām jahāra śakraḥ kila gūḍha vigrahaḥ 
SA_GK19_ragh-419	viṣādaluptapratipatti vismitaṃ kumārasainyaṃ sapadi sthitaṃ ca tat /	viṣāda lupta pratipatti vismitam kumāra sainyam sapadi sthitam ca tat 
SA_GK19_ragh-420	vasiṣṭhadhenuśca yadṛcchayāgatā śrutaprabhāvā dadṛśe 'tha nandinī // Ragh(K)_3.40 //	vasiṣṭha dhenuḥ ca yadṛcchayā āgatā śruta prabhāvā dadṛśe nandinī 
SA_GK19_ragh-421	tadaṅganiḥṣyandalavena locane pramṛjya puṇyena puraskṛtaḥ satām /	tad aṅga niḥṣyanda lavena locane pramṛjya puṇyena puraskṛtaḥ satām 
SA_GK19_ragh-422	atīndriyeṣvapyupapannadarśano babhūva bhāveṣu dilīpanandanaḥ // Ragh(K)_3.41 //	atīndriyeṣu api upapanna darśanaḥ babhūva bhāveṣu dilīpa nandanaḥ 
SA_GK19_ragh-423	sa pūrvataḥ parvatapakṣaśātanaṃ dadarśa devaṃ naradevasambhavaḥ /	sa pūrvatas parvata pakṣa śātanam dadarśa devam naradeva sambhavaḥ 
SA_GK19_ragh-424	punaḥ punaḥ sūtaniṣiddhacāpalaṃ harantamaśvaṃ ratharaśmisaṃyutam // Ragh(K)_3.42 //	punar punar sūta niṣiddha cāpalam harantam aśvam ratha raśmi saṃyutam 
SA_GK19_ragh-425	śataistamakṣṇāmanimeṣavṛttibhirhariṃ viditvā haribhiśca vājibhiḥ /	śataiḥ tam akṣṇām animeṣa vṛttibhiḥ harim viditvā haribhiḥ ca vājibhiḥ 
SA_GK19_ragh-426	avocadenaṃ gaganaspṛśā raghuḥ svareṇa dhīreṇa nivartayanniva // Ragh(K)_3.43 //	avocat enam gagana spṛśā raghuḥ svareṇa dhīreṇa nivartayan iva 
SA_GK19_ragh-427	makhāṃśabhājāṃ prathamo manīṣibhistvameva devendra yadā nigadyase /	makha aṃśa bhājām prathamaḥ manīṣibhiḥ tvam eva deva indra yadā nigadyase 
SA_GK19_ragh-428	ajasradīkṣāprayatasya madguroḥ kriyāvighātāya kathaṃ pravartase // Ragh(K)_3.44 //	ajasra dīkṣā prayatasya mad guroḥ kriyā vighātāya katham pravartase 
SA_GK19_ragh-429	trilokanāthena satā makhadviṣastvayā niyāmyā nanu divyacakṣuṣā /	triloka nāthena satā makha dviṣaḥ tvayā niyāmyāḥ nanu divya cakṣuṣā 
SA_GK19_ragh-430	sa cetsvayaṃ karmasu dharmacāriṇāṃ tvamantarāyībhavasi cyuto vidhiḥ // Ragh(K)_3.45 //	sa ced svayam karmasu dharma cāriṇām tvam antarāyībhavasi cyutaḥ vidhiḥ 
SA_GK19_ragh-431	tadaṅgamagryaṃ maghavanmahākratoramuṃ turaṅgaṃ pratimoktumarhasi /	tat aṅgam agryam maghavan mahā kratoḥ amum turaṅgam pratimoktum arhasi 
SA_GK19_ragh-432	pathaḥ śucerdarśayitāra īśvarā malīmasāmādadate na paddhatim // Ragh(K)_3.46 //	pathaḥ śuceḥ darśayitāraḥ īśvarāḥ malīmasām ādadate na paddhatim 
SA_GK19_ragh-433	iti pragalbhaṃ raghuṇā samīritaṃ vaco niśamyādhipatirdivaukasām /	iti pragalbham raghuṇā samīritam vacaḥ niśamya adhipatiḥ divaukasām 
SA_GK19_ragh-434	nivartayāmāsa rathaṃ savismayaḥ pracakrame ca prativaktumuttaram // Ragh(K)_3.47 //	nivartayāmāsa ratham sa vismayaḥ pracakrame ca prativaktum uttaram 
SA_GK19_ragh-435	yathāttha rājanyakumāra tattathā yaśastu rakṣyaṃ parito yaśodhanaiḥ /	yathā āttha rājanya kumāra tat tathā yaśaḥ tu rakṣyam paritas yaśaḥ dhanaiḥ 
SA_GK19_ragh-436	jagatprakāśaṃ tadaśeṣamijyayā bhavadgururlaṅghayituṃ mamodyataḥ // Ragh(K)_3.48 //	jagat prakāśam tat aśeṣam ijyayā bhavadguruḥ laṅghayitum mama udyataḥ 
SA_GK19_ragh-437	hariryathaikaḥ puruṣottamaḥ smṛto maheśvarastryambaka eva nāparaḥ /	hariḥ yathā ekaḥ puruṣottamaḥ smṛtaḥ maheśvaraḥ tryambakaḥ eva nā aparaḥ 
SA_GK19_ragh-438	tathā vidurmāṃ munayaḥ śatakratuṃ dvitīyagāmī na hi śabda eṣa naḥ // Ragh(K)_3.49 //	tathā viduḥ mām munayaḥ śatakratum dvitīya gāmī na hi śabdaḥ eṣa naḥ 
SA_GK19_ragh-439	ato 'yamaśvaḥ kapilānukāriṇā pitustvadīyasya mayāpahāritaḥ /	atas yam aśvaḥ kapila anukāriṇā pituḥ tvadīyasya mayā apahāritaḥ 
SA_GK19_ragh-440	alaṃ prayatnena tavātra mā nidhāḥ padaṃ padavyāṃ sagarasya santateḥ // Ragh(K)_3.50 //	alam prayatnena tava atra mā nidhāḥ padam padavyām sagarasya santateḥ 
SA_GK19_ragh-441	tataḥ prahasyāha punaḥ purandaraṃ vyapetabhīrbhūmipurandarātmajaḥ /	tatas prahasya āha punar purandaram vyapeta bhīḥ bhūmi purandara ātmajaḥ 
SA_GK19_ragh-442	gṛhāṇa śastraṃ yadi sarga eṣa te na khalvanirjitya raghuṃ kṛtī bhavān // Ragh(K)_3.51 //	gṛhāṇa śastram yadi sargaḥ eṣa te na khalu a nirjitya raghum kṛtī bhavān 
SA_GK19_ragh-443	sa evamuktvā maghavantamunmukhaḥ kariṣyamāṇaḥ saśaraṃ śarāsanam /	saḥ evam uktvā maghavantam unmukhaḥ kariṣyamāṇaḥ sa śaram śarāsanam 
SA_GK19_ragh-444	atiṣṭhadālīḍhaviśeṣaśobhinā vapuṣprakarṣeṇa viḍambiteśvaraḥ // Ragh(K)_3.52 //	atiṣṭhat ālīḍha viśeṣa śobhinā vapuḥ prakarṣeṇa viḍambita īśvaraḥ 
SA_GK19_ragh-445	raghoravaṣṭambhamayena pattriṇā hṛdi kṣato gotrabhidapyamarṣaṇaḥ /	raghoḥ avaṣṭambha mayena pattriṇā hṛdi kṣataḥ gotrabhid api amarṣaṇaḥ 
SA_GK19_ragh-446	navāmbudānīkamuhūrtalāñchane dhanuṣyamoghaṃ samadhatta mārgaṇam // Ragh(K)_3.53 //	nava ambuda anīka muhūrta lāñchane dhanuṣi amogham samadhatta mārgaṇam 
SA_GK19_ragh-447	narendrasūnoḥ sa bṛhadbhujāntaraṃ praviśya bhīmāsuraśoṇitocitaḥ /	narendra sūnoḥ sa bṛhat bhujāntaram praviśya bhīma asura śoṇita ucitaḥ 
SA_GK19_ragh-448	papāvanāsvāditapūrvamāśugaḥ kutūhaleneva manuṣyaśoṇitam // Ragh(K)_3.54 //	papau an āsvādita pūrvam āśu gaḥ kutūhalena iva manuṣya śoṇitam 
SA_GK19_ragh-449	hareḥ kumāro 'pi kumāravikramaḥ suradvipāsphālanakarkaśāṅgulau /	kumāra vikramaḥ sura dvipa āsphālana karkaśa aṅgulau 
SA_GK19_ragh-450	bhuje śacīpattraviśeṣakāṅkite svanāmacihnaṃ nicakhāna sāyakam // Ragh(K)_3.55 //	bhuje śacīpattra viśeṣaka aṅkite sva nāma cihnam nicakhāna sāyakam 
SA_GK19_ragh-451	jahāra cānyena mayūralāñchanaṃ śareṇa śakrasya mahāśanidhvajam /	jahāra ca anyena mayūra lāñchanam śareṇa śakrasya mahā aśani dhvajam 
SA_GK19_ragh-452	cukopa tasmai sa bhṛśaṃ suraśriyaḥ prasahya keśavyaparopaṇādiva // Ragh(K)_3.56 //	cukopa tasmai sa bhṛśam sura śriyaḥ prasahya keśa vyaparopaṇāt iva 
SA_GK19_ragh-453	tayorupāntasthitasiddhasainikaṃ garutmadāśīviṣabhīmadarśanaiḥ /	tayoḥ upānta sthita siddha sainikam garutmat āśīviṣa bhīma darśanaiḥ 
SA_GK19_ragh-454	babhūva yuddhaṃ tumulaṃ jayaiṣiṇoradhomukhairūrdhvamukhaiśca pattribhiḥ // Ragh(K)_3.57 //	babhūva yuddham tumulam jaya eṣiṇoḥ adhomukhaiḥ ūrdhva mukhaiḥ ca pattribhiḥ 
SA_GK19_ragh-455	atiprabandhaprahitāstravṛṣṭibhistamāśrayaṃ duṣprasahasya tejasaḥ /	ati prabandha prahita astra vṛṣṭibhiḥ tam āśrayam duṣprasahasya tejasaḥ 
SA_GK19_ragh-456	śaśāka nirvāpayituṃ na vāsavaḥ svataścyutaṃ vahnimivādbhirambudaḥ // Ragh(K)_3.58 //	śaśāka nirvāpayitum na vāsavaḥ svatas cyutam vahnim iva adbhiḥ ambudaḥ 
SA_GK19_ragh-457	tataḥ prakoṣṭhāddharicandanāṅkitāt pramathyamānārṇavadhīranādinīm /	tatas prakoṣṭhāt haricandana aṅkitāt pramathyamāna arṇava dhīra nādinīm 
SA_GK19_ragh-458	raghuḥ śaśāṅkārdhamukhena pattriṇā śarāsanajyāmalunādbiḍaujasaḥ // Ragh(K)_3.59 //	raghuḥ śaśāṅka ardha mukhena pattriṇā śarāsana jyām alunāt viḍaujasaḥ 
SA_GK19_ragh-459	sa cāpamutsṛjya vivṛddhamatsaraḥ pravāsanāya prabalasya vidviṣaḥ /	sa cāpam utsṛjya vivṛddha matsaraḥ pravāsanāya prabalasya vidviṣaḥ 
SA_GK19_ragh-460	mahīdhrapakṣavyaparopaṇoddhataṃ sphuratprabhāmaṇḍalamastramādade // Ragh(K)_3.60 //	mahīdhra pakṣa vyaparopaṇa uddhatam sphurat prabhā maṇḍalam astram ādade 
SA_GK19_ragh-461	raghurbhṛśaṃ vakṣasi tena tāḍitaḥ papāta bhūmau saha sainikāsrubhiḥ /	raghuḥ bhṛśam vakṣasi tena tāḍitaḥ papāta bhūmau saha sainika asrubhiḥ 
SA_GK19_ragh-462	nimeṣamātrādavadhūya ca vyathāṃ sahotthitaḥ sainikaharṣaniḥsvanaiḥ // Ragh(K)_3.61 //	nimeṣa mātrāt avadhūya ca vyathām saha utthitaḥ sainika harṣa niḥsvanaiḥ 
SA_GK19_ragh-463	tathāpi śastravyavahāraniṣṭhure vipakṣabhāve sthiramasya tasthuṣaḥ /	tathā api śastra vyavahāra niṣṭhure vipakṣa bhāve sthiram asya tasthuṣaḥ 
SA_GK19_ragh-464	tutoṣa vīryātiśayena vṛtrahā padaṃ hi sarvatra guṇairvidhīyate // Ragh(K)_3.62 //	tutoṣa vīrya atiśayena vṛtrahā padam hi sarvatra guṇaiḥ vidhīyate 
SA_GK19_ragh-465	asaṅgamadriṣvapi sāravattayā na me tvadanyena visoḍhamāyudham /	asaṅgam adriṣu api sāravat tayā na me tvad anyena visoḍham āyudham 
SA_GK19_ragh-466	avaihi māṃ prītamṛte turaṅgamādvaraṃ vṛṇīṣveti tamāha vṛtrahā // Ragh(K)_3.63 //	avaihi mām prītam ṛte turaṅgamāt varam vṛṇīṣva iti tam āha vṛtrahā 
SA_GK19_ragh-467	tato niṣaṅgādasamagramuddhṛtaṃ suvarṇapuṅkhadyutirañjitāṅgulim /	tatas niṣaṅgāt asamagram uddhṛtam suvarṇa puṅkha dyuti rañjita aṅgulim 
SA_GK19_ragh-468	dilīpasūnuḥ pratisaṃharanniṣuṃ priyaṃ vadaḥ pratyavadatsureśvaram // Ragh(K)_3.64 //	dilīpa sūnuḥ pratisaṃharan iṣum priyam vadaḥ pratyavadat sureśvaram 
SA_GK19_ragh-469	amocyamaśvaṃ yadi manyate prabhustataḥ samāpte vidhineva karmaṇi /	amocyam aśvam yadi manyate prabhuḥ tatas samāpte vidhinā iva karmaṇi 
SA_GK19_ragh-470	ajasradīkṣātanuradya me guruḥ kratoraśeṣeṇa phalena yujyatām // Ragh(K)_3.65 //	ajasra dīkṣā tanuḥ adya me guruḥ kratoḥ aśeṣeṇa phalena yujyatām 
SA_GK19_ragh-471	yathā ca vṛttāntamimaṃ sadogatastrilocanaikāṃśatayā durāsadaḥ /	yathā ca vṛttāntam imam sadaḥ gataḥ trilocana eka aṃśa tayā durāsadaḥ 
SA_GK19_ragh-472	tavaiva sandeśaharādviśāṃpatiḥ śṛṇoti nākeśa tathā vidhīyatām // Ragh(K)_3.66 //	tava eva sandeśa harāt viśām patiḥ śṛṇoti nākeśa tathā vidhīyatām 
SA_GK19_ragh-473	tatheti kāmaṃ pratiśuśruvānraghoryathāgataṃ mātalisārathiryayau /	tathā iti kāmam pratiśuśruvān raghoḥ yathāgatam mātali sārathiḥ yayau 
SA_GK19_ragh-474	nṛpasya nātipramanāḥ sadogṛhaṃ sudakṣiṇāsūnurapi nyavartata // Ragh(K)_3.67 //	nṛpasya na ati pramanāḥ sadogṛham sudakṣiṇā sūnuḥ api nyavartata 
SA_GK19_ragh-475	tamabhyanandatprathamaprabodhitaḥ prajeśvaraḥ śāsanahāriṇā hareḥ /	tam abhyanandat prathama prabodhitaḥ prajeśvaraḥ śāsana hāriṇā hareḥ 
SA_GK19_ragh-476	parāmṛśanharṣacalena pāṇinā tadīyamaṅgaṃ kuliśavraṇāṅkitam // Ragh(K)_3.68 //	parāmṛśan harṣa calena pāṇinā tadīyam aṅgam kuliśa vraṇa aṅkitam 
SA_GK19_ragh-477	iti kṣitīśo navatiṃ navādhikāṃ mahākratūnāṃ mahanīyaśāsanaḥ /	iti kṣitīśaḥ navatim nava adhikām mahā kratūnām mahanīya śāsanaḥ 
SA_GK19_ragh-478	samārurukṣurdivamāyuṣaḥ kṣaye tatāna sopānaparamparāmiva // Ragh(K)_3.69 //	samārurukṣuḥ divam āyuṣaḥ kṣaye tatāna sopāna paramparām iva 
SA_GK19_ragh-479	atha sa viṣayavyāvṛttātmā yathāvidhi sūnave nṛpatikakudaṃ dattvā yūne sitātapavāraṇam /	atha sa viṣaya vyāvṛtta ātmā yathāvidhi sūnave nṛpati kakudam dattvā yūne sita ātapa vāraṇam 
SA_GK19_ragh-480	munivanatarucchāyāṃ devyā tayā saha śiśriye galitavayasāmikṣvākūṇāmidaṃ hi kulavratam // Ragh(K)_3.70 //	muni vana taru chāyām devyā tayā saha śiśriye galita vayasām ikṣvākūṇām idam hi kula vratam 
SA_GK19_ragh-481	// iti raghuvaṃśe mahākāvye tṛtīyaḥ sargaḥ //	iti raghuvaṃśe mahākāvye tṛtīyaḥ sargaḥ 
SA_GK19_ragh-482	sa rājyaṃ guruṇā dattaṃ pratipadyādhikaṃ babhau /	sa rājyam guruṇā dattam pratipadya adhikam babhau 
SA_GK19_ragh-483	dinānte nihitaṃ tejaḥ savitreva hutāśanaḥ // Ragh(K)_4.1 //	dina ante nihitam tejaḥ savitrā iva hutāśanaḥ 
SA_GK19_ragh-484	nyastaśastraṃ dilīpaṃ ca taṃ ca śuśruvuṣāṃ prabhum /	nyasta śastram dilīpam ca tam ca śuśruvuṣām prabhum 
SA_GK19_ragh-485	rājñāmuddhṛtanārāce hṛdi śūlamivārpitam // Ragh(K)_4.2 //	rājñām uddhṛta nārāce hṛdi śūlam iva arpitam 
SA_GK19_ragh-486	puruhūtadhvajasyeva tasyonnayanapaṅktayaḥ /	puruhūta dhvajasya iva tasya unnayana paṅktayaḥ 
SA_GK19_ragh-487	navābhyutthānadarśinyo nananduḥ saprajāḥ prajāḥ // Ragh(K)_4.3 //	nava abhyutthāna darśinyaḥ nananduḥ sa prajāḥ prajāḥ 
SA_GK19_ragh-488	samameva samākrāntaṃ dvayaṃ dviradagāminā /	samam eva samākrāntam dvayam dvirada gāminā 
SA_GK19_ragh-489	tena siṃhāsanaṃ pitryamakhilaṃ cārimaṇḍalam // Ragh(K)_4.4 //	tena siṃhāsanam pitryam akhilam cāri maṇḍalam 
SA_GK19_ragh-490	chāyāmaṇḍalalakṣyeṇa tamadṛśyā kila svayam /	chāyā maṇḍala lakṣyeṇa tam adṛśyā kila svayam 
SA_GK19_ragh-491	padmā padmātapatreṇa bheje sāmrājyadīkṣitam // Ragh(K)_4.5 //	padmā padma ātapatreṇa bheje sāmrājya dīkṣitam 
SA_GK19_ragh-492	parikalpitasānnidhyā kāle kāle ca vandiṣu /	parikalpita sānnidhyā kāle kāle ca vandiṣu 
SA_GK19_ragh-493	stutyaṃ stutibhirarthyābhirupatasthe sarasvatī // Ragh(K)_4.6 //	stutyam stutibhiḥ arthyābhiḥ upatasthe sarasvatī 
SA_GK19_ragh-494	manuprabhṛtibhirmānyairbhuktā yadyapi rājabhiḥ /	manu prabhṛtibhiḥ mānyaiḥ bhuktāḥ yadi api rājabhiḥ 
SA_GK19_ragh-495	tathāpyananyapūrveva tasminnāsīdvasundharā // Ragh(K)_4.7 //	tathā api ananya pūrvā iva tasmin āsīt vasundharā 
SA_GK19_ragh-496	sa hi sarvasya lokasya yuktadaṇḍatayā manaḥ /	sa hi sarvasya lokasya yukta daṇḍa tayā manaḥ 
SA_GK19_ragh-497	ādade nātiśītoṣṇo nabhasvāniva dakṣiṇaḥ // Ragh(K)_4.8 //	ādade na ati śīta uṣṇaḥ nabhasvān iva dakṣiṇaḥ 
SA_GK19_ragh-498	kāmaṃ kamalapattrāṇāṃ netre tasyānukāriṇī /	kāmam kamala pattrāṇām netre tasya anukāriṇī 
SA_GK19_ragh-499	cakṣuṣmattā tu śāstreṇa sūkṣmakāryārthadarśinā // Ragh(K)_4.9 //	cakṣuṣmat tā tu śāstreṇa sūkṣma kārya artha darśinā 
SA_GK19_ragh-500	yathā prahlādanāccandraḥ pratāpāttapano yathā /	yathā prahlādanāt candraḥ pratāpāt tapanaḥ yathā 
SA_GK19_ragh-501	tathaiva so 'bhūdanvartho rājā prakṛtirañjanāt // Ragh(K)_4.10 //	tathā eva saḥ bhūt anvarthaḥ rājā prakṛti rañjanāt 
SA_GK19_ragh-502	nayavidbhirnave rājñi sadasaccopadarśitam /	naya vidbhiḥ nave rājñi sat asat ca upadarśitam 
SA_GK19_ragh-503	pūrva evābhavatpakṣastasminnābhavaduttaraḥ // Ragh(K)_4.11 //	pūrvaḥ eva abhavat pakṣaḥ tasmin na abhavat uttaraḥ 
SA_GK19_ragh-504	mandotkaṇṭhāḥ kṛtāstena guṇādhikatayā gurau /	manda utkaṇṭhāḥ kṛtāḥ tena guṇa adhika tayā gurau 
SA_GK19_ragh-505	phalena sahakārasya puṣpodgama iva prajāḥ // Ragh(K)_4.12 //	phalena sahakārasya puṣpa udgamaḥ iva prajāḥ 
SA_GK19_ragh-506	pañcānāmapi bhūtānāmutkarṣaṃ pupuṣurguṇāḥ /	pañcānām api bhūtānām utkarṣam pupuṣuḥ guṇāḥ 
SA_GK19_ragh-507	nave tasminmahīpāle sarvaṃ navamivābhavat // Ragh(K)_4.13 //	nave tasmin mahīpāle sarvam navam iva abhavat 
SA_GK19_ragh-508	labdhapraśamanasvasthamathainaṃ samupasthitā /	labdha praśamana svastham atha enam samupasthitā 
SA_GK19_ragh-509	pārthivaśrīrdvitīyeva śaratpaṅkajalakṣaṇā // Ragh(K)_4.14//	pārthiva śrīḥ dvitīyā iva śarad paṅkaja lakṣaṇā 
SA_GK19_ragh-510	nirvṛṣṭalaghubhirmeghaiḥ savitustasya cobhayoḥ /	nirvṛṣṭa laghubhiḥ meghaiḥ savituḥ tasya ca ubhayoḥ 
SA_GK19_ragh-511	vardhiṣṇavo diśāṃ bhāgāḥ pratāpāyeva recitāḥ // Ragh(K)_4.15 //	vardhiṣṇavaḥ diśām bhāgāḥ pratāpāya iva recitāḥ 
SA_GK19_ragh-512	adhijyamāyudhaṃ kartuṃ samayo 'yaṃ raghoriti /	adhijyam āyudham kartum samayaḥ yam raghoḥ iti 
SA_GK19_ragh-513	svaṃ dhanuḥ śaṅkiteneva saṃjahre śatamanyunā // Ragh(K)_4.16 //	svam dhanuḥ śaṅkitena iva saṃjahre śatamanyunā 
SA_GK19_ragh-514	puṇḍarīkātapatrastaṃ vikasatkāśacāmaraḥ /	puṇḍarīka ātapatraḥ tam vikasat kāśa cāmaraḥ 
SA_GK19_ragh-515	ṛturviḍambayāmāsa na punaḥ prāpa tacchriyam // Ragh(K)_4.17 //	ṛtuḥ viḍambayāmāsa na punar prāpa tad śriyam 
SA_GK19_ragh-516	prasādasumukhe tasmiṃścandre ca viṣadaprabhe /	prasāda su mukhe tasmin candre ca viṣada prabhe 
SA_GK19_ragh-517	tadā cakṣuṣmatāṃ prītirāsītsamarasā dvayoḥ // Ragh(K)_4.18 //	tadā cakṣuṣmatām prītiḥ āsīt samarasā dvayoḥ 
SA_GK19_ragh-518	haṃsaśreṇiṣu tārāsu kumudvatsu ca vāriṣu /	haṃsa śreṇiṣu tārāsu kumudvatsu ca vāriṣu 
SA_GK19_ragh-519	vibhūtayastadīyānāṃ paryastā yaśasāmiva // Ragh(K)_4.19 //	vibhūtayaḥ tadīyānām paryastāḥ yaśasām iva 
SA_GK19_ragh-520	ikṣucchāyāniṣādinyastasya gopturguṇodayam /	ikṣu chāyā niṣādi nyaḥ tasya goptuḥ guṇa udayam 
SA_GK19_ragh-521	ākumārakathodghātaṃ śāligopyo jaguryaśaḥ // Ragh(K)_4.20 //	ā kumāra kathā udghātam śāli gopyaḥ jaguḥ yaśaḥ 
SA_GK19_ragh-522	prasasādodayādambhaḥ kumbhayonermahaujasaḥ /	prasasāda udayāt ambhaḥ kumbhayoneḥ mahā ojasaḥ 
SA_GK19_ragh-523	raghostvabhibhavāśaṅki cukṣubhe dviṣatāṃ manaḥ // Ragh(K)_4.21 //	raghoḥ tu abhibhava āśaṅki cukṣubhe dviṣatām manaḥ 
SA_GK19_ragh-524	madodagrāḥ kakudmantaḥ saritāṃ kūlamudrujāḥ /	mada udagrāḥ kakudmantaḥ saritām kūlam udru jāḥ 
SA_GK19_ragh-525	līlākhelamanuprāpurmahokṣāstasya vikramam // Ragh(K)_4.22 //	līlā khelam anuprāpuḥ mahā ukṣāḥ tasya vikramam 
SA_GK19_ragh-526	prasavaiḥ saptaparṇānāṃ madagandhibhirāhatāḥ /	prasavaiḥ sapta parṇānām mada gandhibhiḥ āhatāḥ 
SA_GK19_ragh-527	asūyayeva tannāgāḥ saptadhaiva prasusruvuḥ // Ragh(K)_4.23 //	asūyayā iva tat nāgāḥ saptadhā eva prasusruvuḥ 
SA_GK19_ragh-528	saritaḥ kurvatī gādhāḥ pathaścāśyānakardamān /	saritaḥ kurvatī gādhāḥ pathaḥ ca āśyāna kardamān 
SA_GK19_ragh-529	yātrāyai codayāmāsa taṃ śakteḥ prathamaṃ śarat // Ragh(K)_4.24 //	yātrāyai codayāmāsa tam śakteḥ prathamam śarad 
SA_GK19_ragh-530	tasmai samyagghuto vahnirvājinīrājanāvidhau /	tasmai samyak hutaḥ vahniḥ vājinī rājanā vidhau 
SA_GK19_ragh-531	pradakṣiṇārcirvyājena hasteneva jayaṃ dadau // Ragh(K)_4.25 //	pradakṣiṇa arciḥ vyājena hastena iva jayam dadau 
SA_GK19_ragh-532	sa guptamūlapratyantaḥ śuddhapārṣṇirayānvitaḥ /	sa gupta mūla pratyantaḥ śuddha pārṣṇi raya anvitaḥ 
SA_GK19_ragh-533	ṣaḍvidhaṃ balamādāya pratasthe digjigīṣayā // Ragh(K)_4.26 //	ṣaḍvidham balam ādāya pratasthe diś jigīṣayā 
SA_GK19_ragh-534	avākiranvayovṛddhāstaṃ lājaiḥ paurayoṣitaḥ /	avākiran vayaḥ vṛddhāḥ tam lājaiḥ paura yoṣitaḥ 
SA_GK19_ragh-535	pṛṣatairmandaroddhūtaiḥ kṣīrormaya ivācyutam // Ragh(K)_4.27 //	pṛṣataiḥ mandara uddhūtaiḥ kṣīra ūrmayaḥ iva acyutam 
SA_GK19_ragh-536	sa yayau prathamaṃ prācīṃ tulyaḥ prācīnabarhiṣā /	sa yayau prathamam prācīm tulyaḥ prācīnabarhiṣā 
SA_GK19_ragh-537	ahitānaniloddhūtaistarjayanniva ketubhiḥ // Ragh(K)_4.28 //	ahitān anila uddhūtaiḥ tarjayan iva ketubhiḥ 
SA_GK19_ragh-538	rajobhiḥ syandanoddhūtairgajaiśca ghanasannibhaiḥ /	rajobhiḥ syandana uddhūtaiḥ gajaiḥ ca ghana sannibhaiḥ 
SA_GK19_ragh-539	bhuvastalamiva vyoma kurvanvyomeva bhūtalam // Ragh(K)_4.29 //	bhuvaḥ talam iva vyoma kurvan vyoma iva bhū talam 
SA_GK19_ragh-540	pratāpo 'gre tataḥ śabdaḥ purogāstadanantaram /	pratāpaḥ gre tatas śabdaḥ purogāḥ tad anantaram 
SA_GK19_ragh-541	yayau paścādgajānīkaṃ catuḥskandheva sā camūḥ // Ragh(K)_4.30 //	yayau paścāt gaja anīkam catur skandhā iva sā camūḥ 
SA_GK19_ragh-542	purogaiḥ kaluṣāstasya sahaprasthāyibhiḥ kṛśāḥ /	purogaiḥ kaluṣāḥ tasya saha prasthāyibhiḥ kṛśāḥ 
SA_GK19_ragh-543	paścātprayāyibhiḥ paṅkaṃ cakrire mārganimnagāḥ // Ragh(K)_4.31 //	paścāt prayāyibhiḥ paṅkam cakrire mārga nimnagāḥ 
SA_GK19_ragh-544	marupṛṣṭhānyudambhāṃsi nāvyāḥ supratarā nadīḥ /	maru pṛṣṭhāni udambhāṃsi nāvyāḥ su pratarāḥ nadīḥ 
SA_GK19_ragh-545	vipināni prakāśāni śaktimattvāccakāra saḥ // Ragh(K)_4.32 //	vipināni prakāśāni śaktimat tvāt cakāra saḥ 
SA_GK19_ragh-546	sa senāṃ mahatīṃ karṣanpūrvasāgaragāminīm /	sa senām mahatīm karṣan pūrva sāgara gāminīm 
SA_GK19_ragh-547	babhau harajaṭābhraṣṭāṃ gaṅgāmiva bhagīrathaḥ // Ragh(K)_4.33 //	babhau hara jaṭā bhraṣṭām gaṅgām iva bhagīrathaḥ 
SA_GK19_ragh-548	tyājitaiḥ phalamutkhātairbhagnaiśca bahudhā nṛpaiḥ /	tyājitaiḥ phalam utkhātaiḥ bhagnaiḥ ca bahudhā nṛpaiḥ 
SA_GK19_ragh-549	tasyāsīdulbaṇo mārgaḥ pādapairiva dantinaḥ // Ragh(K)_4.34 //	tasya āsīt ulbaṇaḥ mārgaḥ pādapaiḥ iva dantinaḥ 
SA_GK19_ragh-550	paurastyānevamākrāmaṃstāṃstāñjanapadāñjitī /	paurastyān evam ākrāman tān tān janapadān jitī 
SA_GK19_ragh-551	prāpa tālīvanaśyāmamupakaṇṭhaṃ mahodadheḥ // Ragh(K)_4.35 //	prāpa tālī vana śyāmam upakaṇṭham mahā udadheḥ 
SA_GK19_ragh-552	anamrāṇāṃ samuddhartustasmātsindhurayādiva /	anamrāṇām samuddhartuḥ tasmāt sindhuḥ ayāt iva 
SA_GK19_ragh-553	ātmā saṃrakṣitaḥ suhmairvṛttimāśritya vaitasīm // Ragh(K)_4.36 //	ātmā saṃrakṣitaḥ suhmaiḥ vṛttim āśritya vaitasīm 
SA_GK19_ragh-554	vaṅgānutkhāya tarasā netā nausādhanoddhatān /	vaṅgān utkhāya tarasā netā nau sādhana uddhatān 
SA_GK19_ragh-555	nicakhāna jayastambhāngaṅgāsrotontareṣu saḥ // Ragh(K)_4.37 //	nicakhāna jaya stambhān gaṅgā srotaḥ ntareṣu saḥ 
SA_GK19_ragh-556	āpādapadmapraṇatāḥ kalamā iva te raghum /	ā pāda padma praṇatāḥ kalamāḥ iva te raghum 
SA_GK19_ragh-557	phalaiḥ saṃvardhayāmāsurutkhātapratiropitāḥ // Ragh(K)_4.38 //	phalaiḥ saṃvardhayāmāsuḥ utkhāta pratiropitāḥ 
SA_GK19_ragh-558	sa tīrtvā kayimāṃ sainyairbaddhadviradasetubhiḥ /	sa tīrtvā kayimām sainyaiḥ baddha dvirada setubhiḥ 
SA_GK19_ragh-559	utkalādeśitapathaḥ kaliṅgābhimukho yayau // Ragh(K)_4.39 //	utkalā deśita pathaḥ kaliṅga abhimukhaḥ yayau 
SA_GK19_ragh-560	sa pratāpaṃ mahendrasya mūrdhni tīkṣṇaṃ nyaveśayat /	sa pratāpam mahā indrasya mūrdhni tīkṣṇam nyaveśayat 
SA_GK19_ragh-561	aṅkuśaṃ dviradasyeva yantā gambhīravedinaḥ // Ragh(K)_4.40 //	aṅkuśam dviradasya iva yantā gambhīra vedinaḥ 
SA_GK19_ragh-562	pratijagrāha kāliṅgastamastrairgajasādhanaḥ /	pratijagrāha kāliṅgaḥ tam astraiḥ gaja sādhanaḥ 
SA_GK19_ragh-563	pakṣacchedodyataṃ śakraṃ śilāvarṣīva parvataḥ // Ragh(K)_4.41 //	pakṣa cheda udyatam śakram śilā varṣī iva parvataḥ 
SA_GK19_ragh-564	dviṣāṃ viṣahya kākutsthastatra nārācadurdinam /	dviṣām viṣahya kākutsthaḥ tatra nārāca durdinam 
SA_GK19_ragh-565	sanmaṅgalasnāta iva pratipede jayaśriyam // Ragh(K)_4.42 //	sat maṅgala snātaḥ iva pratipede jaya śriyam 
SA_GK19_ragh-566	vāyavyāstravinirdhūtātpakṣāviddhādivodadheḥ /	vāyavya astra vinirdhūtāt pakṣa āviddhāt iva udadheḥ 
SA_GK19_ragh-567	gajānīkātsa kāliṅgaṃ tārkṣyaḥ sarpamivādade // Ragh(K)_4.43 //	gaja anīkāt sa kāliṅgam tārkṣyaḥ sarpam iva ādade 
SA_GK19_ragh-568	tāmbūlīnāṃ dalaistasya racitāpānabhūmayaḥ /	tāmbūlīnām dalaiḥ tasya racita āpānabhūmayaḥ 
SA_GK19_ragh-569	nārikelāsavaṃ yodhāḥ śātravaṃ ca yaśaḥ papuḥ // Ragh(K)_4.44 //	nārikela āsavam yodhāḥ śātravam ca yaśaḥ papuḥ 
SA_GK19_ragh-570	gṛhītapratimuktasya sa dharmavijayī nṛpaḥ /	gṛhīta pratimuktasya sa dharma vijayī nṛpaḥ 
SA_GK19_ragh-571	hriyaṃ mahendranāthasya jahāra na tu medinīm // Ragh(K)_4.45 //	hriyam mahā indra nāthasya jahāra na tu medinīm 
SA_GK19_ragh-572	tato velātaṭenaiva phalavatpūgamālinā /	tatas velā taṭena eva phalavat pūga mālinā 
SA_GK19_ragh-573	agastyacaritāmāśāmanāśāsyajayo yayau // Ragh(K)_4.46 //	agastya caritām āśām anāśāsya jayaḥ yayau 
SA_GK19_ragh-574	sa sainyaparibhogena gajadānasugandhinā /	sa sainya paribhogena gaja dāna sugandhinā 
SA_GK19_ragh-575	kāverīṃ saritāṃ patyuḥ śaṅkanīyāmivākarot // Ragh(K)_4.47 //	kāverīm saritām patyuḥ śaṅkanīyām iva akarot 
SA_GK19_ragh-576	bhayotsṛṣṭavibhūṣāṇāṃ tena keralayoṣitām /	bhaya utsṛṣṭa vibhūṣāṇām tena kerala yoṣitām 
SA_GK19_ragh-577	alakeṣu camūreṇuścūrṇapratinidhīkṛtaḥ // Ragh(K)_4.48 //	alakeṣu camū reṇuḥ cūrṇa pratinidhīkṛtaḥ 
SA_GK19_ragh-578	balairadhyuṣitāstasya vijigīṣorgatādhvanaḥ /	balaiḥ adhyuṣitāḥ tasya vijigīṣoḥ gata adhvanaḥ 
SA_GK19_ragh-579	hārītocchiṣṭamaricā malayādrerupatyakāḥ // Ragh(K)_4.49 //	hārīta ucchiṣṭa maricāḥ malaya adreḥ upatyakāḥ 
SA_GK19_ragh-580	ājāneyakhurakṣuṇṇapakvailākṣetrasambhavam /	ājāneya khura kṣuṇṇa pakva elā kṣetra sambhavam 
SA_GK19_ragh-581	vyānaśe sapadi vyoma kīṭakośābilaṃ rajaḥ // Ragh(K)_4.50 //	vyānaśe sapadi vyoma kīṭa kośā bilam rajaḥ 
SA_GK19_ragh-582	bhogiveṣṭanamārgeṣu candanānāṃ samarpitam /	bhogi veṣṭana mārgeṣu candanānām samarpitam 
SA_GK19_ragh-583	nāsraṃsatkariṇāṃ graivaṃ tripadīchedināmapi // Ragh(K)_4.51 //	na asraṃsat kariṇām graivam tripadī chedinām api 
SA_GK19_ragh-584	diśi mandāyate tejo dakṣiṇasyāṃ raverapi /	diśi mandāyate tejaḥ dakṣiṇasyām raveḥ api 
SA_GK19_ragh-585	tasyāmeva raghoḥ pāṇḍyāḥ pratāpaṃ na viṣehire // Ragh(K)_4.52 //	tasyām eva raghoḥ pāṇḍyāḥ pratāpam na viṣehire 
SA_GK19_ragh-586	tāmraparṇīsametasya muktāsāraṃ mahodadheḥ /	tāmraparṇī sametasya muktā sāram mahā udadheḥ 
SA_GK19_ragh-587	te nipatya dadustasmai yaśaḥ svamiva sañcitam // Ragh(K)_4.53 //	te nipatya daduḥ tasmai yaśaḥ svam iva sañcitam 
SA_GK19_ragh-588	sa nirviśya yathākāmaṃ taṭasvādhīnacandanau /	sa nirviśya yathākāmam taṭa svādhīna candanau 
SA_GK19_ragh-589	stanāviva diśastasyāḥ śailau malayadurdurau // Ragh(K)_4.54 //	stanau iva diśaḥ tasyāḥ śailau malaya durdurau 
SA_GK19_ragh-590	asahyavikramaḥ sahyaṃ dūramuktamudanvatā /	asahya vikramaḥ sahyam dūram uktam udanvatā 
SA_GK19_ragh-591	nitambamiva medinyāḥ srastāṃśukamalaṅghayat // Ragh(K)_4.55 //	nitambam iva medinyāḥ srasta aṃśukam alaṅghayat 
SA_GK19_ragh-592	tasyānīkairvisarpadbhiraparāntajayodyataiḥ /	tasya anīkaiḥ visarpadbhiḥ aparānta jaya udyataiḥ 
SA_GK19_ragh-593	rāmeṣūtsārito 'pyāsītsahyalagna ivārṇavaḥ // Ragh(K)_4.56 //	rāmeṣu utsāritaḥ pi āsīt sahya lagnaḥ iva arṇavaḥ 
SA_GK19_ragh-594	puro yanmārutoddhūtamagamatkaitakaṃ rajaḥ /	puras yat māruta uddhūtam agamat kaitakam rajaḥ 
SA_GK19_ragh-595	tadyodhavāravāṇānāmayatnapaṭavāsatām // Ragh(K)_4.57 //	tad yodha vāra vāṇānām ayatna paṭa vāsatām 
SA_GK19_ragh-596	abhyabhūyata vāhānāṃ rathānāṃ cāsya śiñjitaiḥ /	abhyabhūyata vāhānām rathānām ca asya śiñjitaiḥ 
SA_GK19_ragh-597	marmaraḥ pavanoddhūtarājatālīvanadhvaniḥ // Ragh(K)_4.58 //	marmaraḥ pavana uddhūta rājatālī vana dhvaniḥ 
SA_GK19_ragh-598	kharjūrīskandhanaddhānāṃ madodgārasugandhiṣu /	kharjūrī skandha naddhānām mada udgāra sugandhiṣu 
SA_GK19_ragh-599	kaṭeṣu kariṇāṃ petuḥ punnāgebhyaḥ śilīmukhāḥ // Ragh(K)_4.59 //	kaṭeṣu kariṇām petuḥ punnāgebhyaḥ śilīmukhāḥ 
SA_GK19_ragh-600	avakāśaṃ kilodanvānrāmāyābhyarthito dadau /	avakāśam kila udanvān rāmāya abhyarthitaḥ dadau 
SA_GK19_ragh-601	aparāntamahīpālavyājena raghave karam // Ragh(K)_4.60 //	aparānta mahīpāla vyājena raghave karam 
SA_GK19_ragh-602	mahebharadanotkīrṇavyaktavikramalakṣaṇam /	mahā ibha radana utkīrṇa vyakta vikrama lakṣaṇam 
SA_GK19_ragh-603	trikūṭameva tatroccairjayastambhaṃ cakāra saḥ // Ragh(K)_4.61 //	trikūṭam eva tatra uccais jaya stambham cakāra saḥ 
SA_GK19_ragh-604	pārasīkāṃstato jetuṃ pratasthe sthalavartmanā /	pārasīkān tatas jetum pratasthe sthala vartmanā 
SA_GK19_ragh-605	indriyākhyāniva ripūṃstattvajñānena saṃyamī // Ragh(K)_4.62 //	indriya ākhyān iva ripūn tattva jñānena saṃyamī 
SA_GK19_ragh-606	yavanīmukhapadmānāṃ sehe madhumadaṃ na saḥ /	yavanī mukha padmānām sehe madhu madam na saḥ 
SA_GK19_ragh-607	bālātapamivābjānāmakālajaladodayaḥ // Ragh(K)_4.63 //	bāla ātapam iva abjānām akāla jalada udayaḥ 
SA_GK19_ragh-608	saṅgrāmastumulastasya pārasīkāśvasādhanaiḥ /	saṅgrāmaḥ tumulaḥ tasya pārasīka aśva sādhanaiḥ 
SA_GK19_ragh-609	śārṅgakūjitavijñeyapratiyodho rajasyabhūt // Ragh(K)_4.64 //	śārṅga kūjita vijñeya pratiyodhaḥ rajasi abhūt 
SA_GK19_ragh-610	bhallāpavarjitaisteṣāṃ śirobhiḥ śmaśrulairmahīm /	bhallāpa varjitaiḥ teṣām śirobhiḥ śmaśrulaiḥ mahīm 
SA_GK19_ragh-611	tastāra saraghāvyāptaiḥ sa kṣaudrapaṭalairiva // Ragh(K)_4.65 //	tastāra saraghā vyāptaiḥ sa kṣaudra paṭalaiḥ iva 
SA_GK19_ragh-612	apanītaśirastrāṇāḥ śeṣāstaṃ śaraṇaṃ yayuḥ /	apanīta śirastrāṇāḥ śeṣāḥ tam śaraṇam yayuḥ 
SA_GK19_ragh-613	praṇipātapratīkāraḥ saṃrambho hi mahātmanām // Ragh(K)_4.66 //	praṇipāta pratīkāraḥ saṃrambhaḥ hi mahātmanām 
SA_GK19_ragh-614	vinayante sma tadyodhā madhubhirvijayaśramam /	vinayante sma tad yodhāḥ madhubhiḥ vijaya śramam 
SA_GK19_ragh-615	āstīrṇājinaratnāsu drākṣāvalayabhūmiṣu // Ragh(K)_4.67 //	āstīrṇa ajina ratnāsu drākṣā valaya bhūmiṣu 
SA_GK19_ragh-616	tataḥ pratasthe kauberīṃ bhāsvāniva raghurdiśam /	tatas pratasthe kauberīm bhāsvān iva raghuḥ diśam 
SA_GK19_ragh-617	śarairusrairivodīcyānuddhariṣyanrasāniva // Ragh(K)_4.68 //	śaraiḥ usraiḥ iva udīcyān uddhariṣyan rasān iva 
SA_GK19_ragh-618	jitānajayyastāneva kṛtvā rathapuraḥsarān /	jitān ajayyaḥ tān eva kṛtvā ratha puraḥsarān 
SA_GK19_ragh-619	mahārṇavamivaurvāgniḥ praviveśottarāpatham // Ragh(K)_4.69 //	mahā arṇavam iva aurva agniḥ praviveśa uttarāpatham 
SA_GK19_ragh-620	vinītādhvaśramāstasya vaṅkṣutīraviveṣṭanaiḥ /	vinīta adhva śramāḥ tasya vaṅkṣu tīra viveṣṭanaiḥ 
SA_GK19_ragh-621	dudhuvurvājinaḥ skandhāṃllagnakuṅkumakesarān // Ragh(K)_4.70 //	dudhuvuḥ vājinaḥ skandhān lagna kuṅkuma kesarān 
SA_GK19_ragh-622	tatra hūnāvarodhānāṃ bhartṛṣu vyaktavikramam /	tatra hūna avarodhānām bhartṛṣu vyakta vikramam 
SA_GK19_ragh-623	kapolapāṭanādeśi babhūva raghuceṣṭitam // Ragh(K)_4.71 //	kapola pāṭana ādeśi babhūva raghu ceṣṭitam 
SA_GK19_ragh-624	kāmbojāḥ samare vīryaṃ tasya soḍhumanīśvarāḥ /	kāmbojāḥ samare vīryam tasya soḍhum anīśvarāḥ 
SA_GK19_ragh-625	gajālānaparikliṣṭairakṣoṭaiḥ sārdhamānatāḥ // Ragh(K)_4.72 //	gaja ālāna parikliṣṭaiḥ akṣoṭaiḥ sārdham ānatāḥ 
SA_GK19_ragh-626	teṣāṃ sadaśvabhūyiṣṭhāstuṅgā draviṇarāśayaḥ /	teṣām sat aśva bhūyiṣṭhāḥ tuṅgāḥ draviṇa rāśayaḥ 
SA_GK19_ragh-627	viviśustaṃ viśāṃ nāthamudanvantamivāpagāḥ // Ragh(K)_4.73 //	viviśuḥ tam viśām nātham udanvantam iva āpagāḥ 
SA_GK19_ragh-628	tato gaurīguruṃ śailamāruroha sasādhanaḥ /	tatas gaurīgurum śailam āruroha sa sādhanaḥ 
SA_GK19_ragh-629	vardhayanniva tatkūṭānuddhatairdhātureṇubhiḥ // Ragh(K)_4.74 //	vardhayan iva tad kūṭān uddhataiḥ dhātu reṇubhiḥ 
SA_GK19_ragh-630	praśaṃsaṃstulyasattvānāṃ sainyaghoṣe 'pyasambhramam /	praśaṃsan tulya sattvānām sainya ghoṣe pi asambhramam 
SA_GK19_ragh-631	guhāgatānāṃ siṃhānāṃ parivṛttyāvalokitam // Ragh(K)_4.75 //	guhā gatānām siṃhānām parivṛttyā avalokitam 
SA_GK19_ragh-632	bhūrjeṣu marmarībhūtāḥ kīcakadhvanihetavaḥ /	bhūrjeṣu marmarībhūtāḥ kīcaka dhvani hetavaḥ 
SA_GK19_ragh-633	gaṅgāśīkariṇo mārge marutastaṃ siṣevire // Ragh(K)_4.76 //	gaṅgā śīkariṇaḥ mārge marutaḥ tam siṣevire 
SA_GK19_ragh-634	viśaśramurnamerūṇāṃ chāyāsvadhyāsya sainikāḥ /	viśaśramuḥ namerūṇām chāyāsu adhyāsya sainikāḥ 
SA_GK19_ragh-635	dṛṣado vāsitotsaṅgā niṣaṇṇamṛganābhibhiḥ // Ragh(K)_4.77 //	dṛṣadaḥ vāsita utsaṅgāḥ niṣaṇṇa mṛga nābhibhiḥ 
SA_GK19_ragh-636	saralāsaktamātaṅgagraiveyopacitatviṣaḥ /	sarala āsakta mātaṅga graiveya upacita tviṣaḥ 
SA_GK19_ragh-637	āsannoṣadhayo neturnaktamasnehadīpikāḥ // Ragh(K)_4.78 //	āsanna oṣadhayaḥ netuḥ naktam a sneha dīpikāḥ 
SA_GK19_ragh-638	tasyāvāseṣu dānārdrairgaṇḍabhittivighaṭṭanaiḥ /	tasya āvāseṣu dāna ārdraiḥ gaṇḍa bhitti vighaṭṭanaiḥ 
SA_GK19_ragh-639	gajavarṣma kirātebhyaḥ śaśaṃsurdevadāravaḥ // Ragh(K)_4.79 //	gaja varṣma kirātebhyaḥ śaśaṃsuḥ devadāravaḥ 
SA_GK19_ragh-640	vimardaḥ saha taistatra pārvatīyairabhūdraghoḥ /	vimardaḥ saha taiḥ tatra pārvatīyaiḥ abhūt raghoḥ 
SA_GK19_ragh-641	nārācakṣepaṇīyāśmaniṣpeṣotpatitānalaḥ // Ragh(K)_4.80 //	             
SA_GK19_ragh-642	śarairutsavasaṅketānsa kṛtvā karadānkṛtī /	śaraiḥ utsava saṅketān sa kṛtvā kara dān kṛtī 
SA_GK19_ragh-643	jayodāharaṇaṃ bāhvorgāpayāmāsa kinnarān // Ragh(K)_4.81 //	jaya udāharaṇam bāhvoḥ gāpayāmāsa kinnarān 
SA_GK19_ragh-644	parasparasya vijñātasteṣūpāyanapāṇiṣu /	parasparasya vijñātaḥ teṣu upāyana pāṇiṣu 
SA_GK19_ragh-645	rājñā himavataḥ sāro rājñaḥ sāro himādriṇā // Ragh(K)_4.82 //	rājñā himavataḥ sāraḥ rājñaḥ sāraḥ himādriṇā 
SA_GK19_ragh-646	tatrākṣobhyaṃ yaśorāśiṃ niveśyāvaruroha saḥ /	tatra akṣobhyam yaśaḥ rāśim niveśya avaruroha saḥ 
SA_GK19_ragh-647	paulastyatulitasyādrerādadāna iva hriyam // Ragh(K)_4.83 //	paulastya tulitasya adreḥ ādadānaḥ iva hriyam 
SA_GK19_ragh-648	cakampe tīrṇalauhitye tasminprāgjyotiṣeśvaraḥ /	cakampe tīrṇa lauhitye tasmin prāgjyotiṣa īśvaraḥ 
SA_GK19_ragh-649	tadgajālānatāṃ prāptaiḥ saha kālāgurudrumaiḥ // Ragh(K)_4.84 //	tad gajāla ānatām prāptaiḥ saha kālāguru drumaiḥ 
SA_GK19_ragh-650	na prasehe sa ruddhārkamanabhramayadurdinam /	na prasehe sa ruddha arkam anabhra maya durdinam 
SA_GK19_ragh-651	rathavaṃśarajo 'pyasya kuta eva patākinīm // Ragh(K)_4.85 //	ratha vaṃśa rajaḥ pi asya kutas eva patākinīm 
SA_GK19_ragh-652	tamīśaḥ kāmarūpāṇāmatyākhaṇḍalavikramam /	tam īśaḥ kāmarūpāṇām ati ākhaṇḍala vikramam 
SA_GK19_ragh-653	bheje bhinnakaṭairnāgairanyānuparurodha yaiḥ // Ragh(K)_4.86 //	bheje bhinna kaṭaiḥ nāgaiḥ anyān uparurodha yaiḥ 
SA_GK19_ragh-654	kāmarūpeśvarastasya hemapīṭhādhidevatām /	kāmarūpa īśvaraḥ tasya hema pīṭha adhidevatām 
SA_GK19_ragh-655	ratnapuṣpopahāreṇa cchāyāmānarca pādayoḥ // Ragh(K)_4.87 //	ratna puṣpa upahāreṇa chāyām ānarca pādayoḥ 
SA_GK19_ragh-656	iti jitvā diśo jiṣṇurnyavartata rathoddhatam /	iti jitvā diśaḥ jiṣṇuḥ nyavartata ratha uddhatam 
SA_GK19_ragh-657	rajo viśramayanrājñāṃ chattraśūnyeṣu mauliṣu // Ragh(K)_4.88 //	rajaḥ viśramayan rājñām chattra śūnyeṣu mauliṣu 
SA_GK19_ragh-658	sa viśvajitamājahre kratuṃ sarvasvadakṣiṇam /	sa viśvajitam ājahre kratum sarva sva dakṣiṇam 
SA_GK19_ragh-659	ādānaṃ hi visargāya satāṃ vārimucāmiva // Ragh(K)_4.89 //	ādānam hi visargāya satām vāri mucām iva 
SA_GK19_ragh-660	sattrānte sacivasakhaḥ puraskriyābhirgurvībhiḥ śamitaparājayavyalīkān /	sattra ante saciva sakhaḥ puraskriyābhiḥ gurvībhiḥ śamita parājaya vyalīkān 
SA_GK19_ragh-661	kākutsthaściravirahotsukāvarodhān rājanyānsvapuranivṛttaye 'numene // Ragh(K)_4.90 //	kākutsthaḥ cira viraha utsuka avarodhān rājanyān sva pura nivṛttaye numene 
SA_GK19_ragh-662	te rekhādhvajakalaśātapatracihnaṃ samrājaścaraṇayugaṃ prasādalabhyam /	te rekhā dhvaja kalaśa atapatra cihnam samrājaḥ caraṇa yugam prasāda labhyam 
SA_GK19_ragh-663	prasthānapraṇatibhiraṅgulīṣu cakrurmaulisrakcyutamakarandareṇugauram // Ragh(K)_4.91 //	prasthāna praṇatibhiḥ aṅgulīṣu cakruḥ mauli sraj cyuta makaranda reṇu gauram 
SA_GK19_ragh-664	// iti raghuvaṃśe mahākāvye caturthaḥ sargaḥ //	iti raghuvaṃśe mahākāvye caturthaḥ sargaḥ 
SA_GK19_ragh-665	tamadhvare viśvajiti kṣitīśaṃ niḥśeṣaviśrāṇitakośajātam /	tam adhvare viśvajiti kṣitīśam niḥśeṣa viśrāṇita kośa jātam 
SA_GK19_ragh-666	upāttavidyo gurudakṣiṇārthī kautsaḥ prapede varatantuśiṣyaḥ // Ragh(K)_5.1 //	upātta vidyaḥ guru dakṣiṇā arthī kautsaḥ prapede vara tantu śiṣyaḥ 
SA_GK19_ragh-667	sa mṛṇmaye vītahiraṇmayatvātpātre nidhāyārghyamanarghaśīlaḥ /	sa mṛṇmaye vīta hiraṇmaya tvāt pātre nidhāya arghyam anargha śīlaḥ 
SA_GK19_ragh-668	śrutaprakāśaṃ yaśasā prakāśaḥ pratyujjagāmātithimātitheyaḥ // Ragh(K)_5.2 //	śruta prakāśam yaśasā prakāśaḥ pratyujjagāma atithim ātitheyaḥ 
SA_GK19_ragh-669	tamarcayitvā vidhivadvidhijñastapodhanaṃ mānadhanāgrayāyī /	tam arcayitvā vidhivat vidhi jñaḥ tapodhanam māna dhana agra yāyī 
SA_GK19_ragh-670	kṛtāñjaliḥ kṛtyavicāradakṣo viśāmpatirviṣṭarabhājamāha // Ragh(K)_5.3 //	kṛtāñjaliḥ kṛtya vicāra dakṣaḥ viśām patiḥ viṣṭara bhājam āha 
SA_GK19_ragh-671	apyagraṇīrmantrakṛtāmṛṣīṇāṃ kuśāgrabuddhe kuśalī guruste /	api agraṇīḥ mantra kṛtām ṛṣīṇām kuśa agra buddhe kuśalī guruḥ te 
SA_GK19_ragh-672	yatastvayā jñānamaśeṣamāptaṃ caitanyamugrādiva dīkṣitena // Ragh(K)_5.4 //	yatas tvayā jñānam aśeṣam āptam caitanyam ugrāt iva dīkṣitena 
SA_GK19_ragh-673	kāyena vācā manasā ca taptaṃ yadvajriṇo dhairyaviparyayāya /	kāyena vācā manasā ca taptam yat vajriṇaḥ dhairya viparyayāya 
SA_GK19_ragh-674	āpādyate na vyayamantarāyaiḥ kaccinmaharṣestrividhaṃ tapastat // Ragh(K)_5.5 //	āpādyate na vyayam antarāyaiḥ kaccit mahā ṛṣeḥ trividham tapaḥ tat 
SA_GK19_ragh-675	ādhārabandhapramukhaiḥ prayatnaiḥ saṃvardhitānāṃ sutanirviśeṣam /	ādhāra bandha pramukhaiḥ prayatnaiḥ saṃvardhitānām suta nirviśeṣam 
SA_GK19_ragh-676	kaccinna vāyvādirupaplavo vaḥ śramacchidāmāśramapādapānām // Ragh(K)_5.6 //	kaccit na vāyu ādiḥ upaplavaḥ vaḥ śrama chidām āśrama pādapānām 
SA_GK19_ragh-677	kriyānimitteṣvapi vatsalatvādabhagnakāmā munibhiḥ kuśeṣu /	kriyā nimitteṣu api vatsala tvāt abhagna kāmā munibhiḥ kuśeṣu 
SA_GK19_ragh-678	tadaṅkaśayyācyutanābhinālā kaccinmṛgīṇāmanaghā prasūtiḥ // Ragh(K)_5.7 //	tad aṅka śayyā acyuta nābhi nālā kaccit mṛgīṇām anaghā prasūtiḥ 
SA_GK19_ragh-679	nirvartyate yairniyamābhiṣeko yato nivāpāñjalayaḥ pitṚṇām /	nirvartyate yaiḥ niyama abhiṣekaḥ yatas nivāpa añjalayaḥ pitṛṇām 
SA_GK19_ragh-680	tānyuñchaṣaṣṭhāṅkitasaikatāni śivāni vastīrthajalāni kaccit // Ragh(K)_5.8 //	tāni uñcha ṣaṣṭha aṅkita saikatāni śivāni vaḥ tīrtha jalāni kaccit 
SA_GK19_ragh-681	nīvārapākādi kaḍaṅgarīyairāmṛṣyate jānapadairna kaccit /	nīvāra pāka ādi kaḍaṅgarīyaiḥ āmṛṣyate jānapadaiḥ na kaccit 
SA_GK19_ragh-682	kālopapannātithibhāgadheyaṃ vanyaṃ śarīrasthitisādhanaṃ vaḥ // Ragh(K)_5.9 //	kāla upapanna atithi bhāgadheyam vanyam śarīra sthiti sādhanam vaḥ 
SA_GK19_ragh-683	api prasannena maharṣiṇā tvaṃ samyagvinīyānumato gṛhāya /	api prasannena mahā ṛṣiṇā tvam samyak vinīya anumataḥ gṛhāya 
SA_GK19_ragh-684	kālo hyayaṃ saṅkramituṃ dvitīyaṃ sarvopakārakṣamamāśramaṃ te // Ragh(K)_5.10 //	kālaḥ hi ayam saṅkramitum dvitīyam sarva upakāra kṣamam āśramam te 
SA_GK19_ragh-685	tavārhato nābhigamena tṛptaṃ mano niyogakriyayotsukaṃ me /	tava arhataḥ na abhigamena tṛptam manaḥ niyoga kriyayā utsukam me 
SA_GK19_ragh-686	apyājñayā śāsiturātmanā vā prāpto 'si sambhāvayituṃ vanānmām // Ragh(K)_5.11 //	api ājñayā śāsituḥ ātmanā vā prāptaḥ si sambhāvayitum vanāt mām 
SA_GK19_ragh-687	ityarghyapātrānumitavyayasya raghorudārāmapi gāṃ niśamya /	iti arghya pātra anumita vyayasya raghoḥ udārām api gām niśamya 
SA_GK19_ragh-688	svārthopapattiṃ prati durbalāśaḥ pratyāha kautsastamapetakutsam // Ragh(K)_5.12 //	sva artha upapattim prati durbala āśaḥ pratyāha kautsaḥ tam apeta kutsam 
SA_GK19_ragh-689	sarvatra no vārttamavaihi rājannāthe kutastvayyaśubhaṃ prajānām /	sarvatra naḥ vārttam avaihi rājan nāthe kutas tvayi aśubham prajānām 
SA_GK19_ragh-690	sūrye tapatyāvaraṇāya dṛṣṭeḥ kalpeta lokasya kathaṃ tamisrā // Ragh(K)_5.13 //	sūrye tapati āvaraṇāya dṛṣṭeḥ kalpeta lokasya katham tamisrā 
SA_GK19_ragh-691	bhaktiḥ pratīkṣyeṣu kulocitā te pūrvānmahābhāgatayātiśeṣe /	bhaktiḥ pratīkṣyeṣu kula ucitā te pūrvān mahābhāga tayā atiśeṣe 
SA_GK19_ragh-692	vyapetakālastvahamabhyupetastvāmarthibhāvāditi me viṣādaḥ // Ragh(K)_5.14 //	vyapeta kālaḥ tu aham abhyupetaḥ tvām arthi bhāvāt iti me viṣādaḥ 
SA_GK19_ragh-693	śarīramātreṇa narendra tiṣṭhannābhāsi tīrthapratipāditarddhiḥ /	śarīra mātreṇa narendra tiṣṭhan ābhāsi tīrtha pratipādita ṛddhiḥ 
SA_GK19_ragh-694	āraṇyakopāttaphalaprasūtiḥ stambena nīvāra ivāvaśiṣṭaḥ // Ragh(K)_5.15 //	āraṇyaka upātta phala prasūtiḥ stambena nīvāraḥ iva avaśiṣṭaḥ 
SA_GK19_ragh-695	sthāne bhavānekanarādhipaḥ san akiñcanatvaṃ makhajaṃ vyanakti /	sthāne bhavān eka narādhipaḥ san akiñcana tvam makha jam vyanakti 
SA_GK19_ragh-696	paryāyapītasya surairhimāṃśoḥ kalākṣayaḥ ślāghyataro hi vṛddheḥ // Ragh(K)_5.16 //	paryāya pītasya suraiḥ himāṃśoḥ kalā kṣayaḥ ślāghyataraḥ hi vṛddheḥ 
SA_GK19_ragh-697	tadanyatastāvadananyakāryo gurvarthamāhartumahaṃ yatiṣye /	tat anyatas tāvat ananya kāryaḥ guru artham āhartum aham yatiṣye 
SA_GK19_ragh-698	svastyastu te nirgalitāmbugarbhaṃ śaradghanaṃ nārdati cātako 'pi // Ragh(K)_5.17 //	svasti astu te nirgalita ambu garbham śarad ghanam na ardati 
SA_GK19_ragh-699	etāvaduktvā pratiyātukāmaṃ śiṣyaṃ maharṣernṛpatirniṣidhya /	etāvat uktvā pratiyātu kāmam śiṣyam mahā ṛṣeḥ nṛpatiḥ niṣidhya 
SA_GK19_ragh-700	kiṃ vastu vidvangurave pradeyaṃ tvayā kiyadveti tamanvayuṅkta // Ragh(K)_5.18 //	kim vastu vidvan gurave pradeyam tvayā kiyat vā iti tam anvayuṅkta 
SA_GK19_ragh-701	tato yathāvadvihitādhvarāya tasmai smayāveśavivarjitāya /	tatas yathāvat vihita adhvarāya tasmai smaya āveśa vivarjitāya 
SA_GK19_ragh-702	varṇāśramāṇāṃ gurave sa varṇī vicakṣaṇaḥ prastutamācacakṣe // Ragh(K)_5.19 //	varṇa āśramāṇām gurave sa varṇī vicakṣaṇaḥ prastutam ācacakṣe 
SA_GK19_ragh-703	avāptavidyena mayā maharṣirvijñāpito 'bhūdgurudakṣiṇāyai /	avāpta vidyena mayā mahā ṛṣiḥ vijñāpitaḥ bhūt guru dakṣiṇāyai 
SA_GK19_ragh-704	sa me cirādaskhalitopacārāṃ tāṃ bhaktimevāgaṇayatpurastāt // Ragh(K)_5.20 //	sa me cirāt askhalita upacārām tām bhaktim evā agaṇayat purastāt 
SA_GK19_ragh-705	nirbandhasañjātaruṣātha kārśyamacintayitvā guruṇāhamuktaḥ /	nirbandha sañjāta ruṣā atha kārśyam a cintayitvā guruṇā aham uktaḥ 
SA_GK19_ragh-706	vittasya vidyāparisaṅkhyayā me koṭīścatasro daśa cāhareti // Ragh(K)_5.21 //	vittasya vidyā parisaṅkhyayā me koṭīḥ catasraḥ daśa ca āhara iti 
SA_GK19_ragh-707	so 'haṃ saparyāvidhibhājanena matvā bhavantaṃ prabhuśabdaśeṣam /	saḥ ham saparyā vidhi bhājanena matvā bhavantam prabhu śabda śeṣam 
SA_GK19_ragh-708	abhyutsahe samprati noparoddhumalpetaratvācchrutaniṣkrayasya // Ragh(K)_5.22 //	abhyutsahe samprati nā uparoddhum alpa itara tvāt śruta niṣkrayasya 
SA_GK19_ragh-709	itthaṃ dvijena dvijarājakāntirāvedito vedavidāṃ vareṇa /	ittham dvijena dvijarāja kāntiḥ āveditaḥ veda vidām vareṇa 
SA_GK19_ragh-710	enonivṛttendriyavṛttirenaṃ jagāda bhūyo jagadekanāthaḥ // Ragh(K)_5.23 //	enaḥ nivṛtta indriya vṛttiḥ enam jagāda bhūyas jagadekanāthaḥ 
SA_GK19_ragh-711	gurvarthamarthī śrutapāradṛśvā raghoḥ sakāśādanavāptakāmaḥ /	guru artham arthī śruta pāra dṛśvā raghoḥ sakāśāt anavāpta kāmaḥ 
SA_GK19_ragh-712	gato vadanyāntaramityayaṃ me mā bhūtparīvādanavāvatāraḥ // Ragh(K)_5.24 //	gataḥ vadanya antaram iti ayam me mā 
SA_GK19_ragh-713	sa tvaṃ prayaste mahito madīye vasaṃścaturtho 'gnirivāgnyagāre /	sa tvam prayas te mahitaḥ madīye vasan caturthaḥ gniḥ iva agnyagāre 
SA_GK19_ragh-714	dvitrāṇyahānyarhasi soḍhumarhanyāvadyate sādhayituṃ tvadartham // Ragh(K)_5.25 //	dvitrāṇi ahāni arhasi soḍhum arhan yāvadyate sādhayitum tvad artham 
SA_GK19_ragh-715	tatheti tasyāvitathaṃ pratītaḥ pratyagrahītsaṅgaramagryajanmā /	tathā iti tasya avitatham pratītaḥ pratyagrahīt saṅgaram agrya janmā 
SA_GK19_ragh-716	gāmāttasārāṃ raghurapyavekṣya niṣkraṣṭumarthaṃ cakame kuverāt // Ragh(K)_5.26 //	gām ātta sārām raghuḥ api avekṣya niṣkraṣṭum artham cakame kuverāt 
SA_GK19_ragh-717	vasiṣṭhamantrokṣaṇajātprabhāvādudanvadākāśamahīdhareṣu /	vasiṣṭha mantra ukṣaṇa jāt prabhāvāt udanvat ākāśa mahīdhareṣu 
SA_GK19_ragh-718	marutsakhasyeva balāhakasya gatirvijaghne na hi tadrathasya // Ragh(K)_5.27 //	marut sakhasya iva balāhakasya gatiḥ vijaghne na hi tat rathasya 
SA_GK19_ragh-719	athādhiśiśye prayataḥ pradoṣe rathaṃ raghuḥ kalpitamastragarbham /	athā adhiśiśye prayataḥ pradoṣe ratham raghuḥ kalpitam astra garbham 
SA_GK19_ragh-720	sāmantasambhāvanayaiva dhīraḥ kailāsanāthaṃ tarasā jigīṣuḥ // Ragh(K)_5.28 //	sāmanta sambhāvanayā eva dhīraḥ kailāsa nātham tarasā jigīṣuḥ 
SA_GK19_ragh-721	prātaḥ prayāṇābhimukhāya tasmai savismayāgantumudo niyuktāḥ /	prātar prayāṇa abhimukhāya tasmai sa vismaya āgantu mudaḥ niyuktāḥ 
SA_GK19_ragh-722	hiraṇmayīṃ kośagṛhasya madhye vṛṣṭiṃ śaśaṃsuḥ patitāṃ nabhastaḥ // Ragh(K)_5.29 //	hiraṇmayīm kośagṛhasya madhye vṛṣṭim śaśaṃsuḥ patitām nabhastaḥ 
SA_GK19_ragh-723	taṃ bhūpatirbhāsvarahemarāśiṃ labdhaṃ kuverādabhiyāsyamānāt /	tam bhūpatiḥ bhāsvara hema rāśim labdham kuverāt abhiyāsyamānāt 
SA_GK19_ragh-724	dideśa kautsāya samagrameva pādaṃ sumeroriva vajrabhinnam // Ragh(K)_5.30 //	dideśa kautsāya samagram eva pādam sumeroḥ iva vajra bhinnam 
SA_GK19_ragh-725	janasya sāketanivāsinastau dvāvapyabhūtāmabhinandyasattvau /	janasya sāketa nivāsinaḥ tau dvau api abhūtām abhinandya sattvau 
SA_GK19_ragh-726	gurupradeyādhikaniḥspṛho 'rthī nṛpo 'rthikāmādadhikapradaśca // Ragh(K)_5.31 //	guru pradeya adhika niḥspṛhaḥ rthī nṛpaḥ rthi kāmāt adhika pradaḥ ca 
SA_GK19_ragh-727	athoṣṭravāmīśatahāritārthaṃ prajeśvaraṃ prītamanā manīṣī /	atha uṣṭra vāmī śata hārita artham prajā īśvaram prīta manāḥ manīṣī 
SA_GK19_ragh-728	spṛśankareṇānatapūrvakāyaṃ samprasthito vākyamuvāca kautsaḥ // Ragh(K)_5.32 //	spṛśan kareṇa ānata pūrva kāyam samprasthitaḥ vākyam uvāca kautsaḥ 
SA_GK19_ragh-729	kimatra citraṃ yadi kāmasūrbhūrvṛttasthitasyādhipateḥ prajānām /	kim atra citram yadi kāma sūḥ bhūḥ vṛtta sthitasya adhipateḥ prajānām 
SA_GK19_ragh-730	acintanīyastava tu prabhāvo manīṣitaṃ dyaurapi yena dugdhā // Ragh(K)_5.33 //	a cintanīyaḥ tava tu prabhāvaḥ manīṣitam dyauḥ api yena dugdhā 
SA_GK19_ragh-731	āśāsyamanyatpunaruktabhūtaṃ śreyāṃsi sarvāṇyadhijagmuṣaste /	āśāsyam anyat punar ukta bhūtam śreyāṃsi sarvāṇi adhijagmuṣaḥ te 
SA_GK19_ragh-732	putraṃ labhasvātmaguṇānurūpaṃ bhavantamīḍyo bhavataḥ piteva // Ragh(K)_5.34 //	putram labhasva ātma guṇa anurūpam bhavantam īḍyaḥ bhavataḥ pitā iva 
SA_GK19_ragh-733	itthaṃ prayujyāśiṣamagryajanmā rājñe pratīyāya guroḥ sakāśam /	ittham prayujya āśiṣam agrya janmā rājñe pratīyāya guroḥ sakāśam 
SA_GK19_ragh-734	rājāpi lebhe sutamāśu tasmād ālokamarkādiva jīvalokaḥ // Ragh(K)_5.35 //	rājā api lebhe sutam āśu tasmāt ālokam arkāt iva jīvalokaḥ 
SA_GK19_ragh-735	brāhme muhūrte kila tasya devī kumārakalpaṃ suṣuve kumāram /	brāhme muhūrte kila tasya devī kumāra kalpam suṣuve kumāram 
SA_GK19_ragh-736	ataḥ pitā brahmaṇa eva nāmnā tamagryajanmānamajaṃ cakāra // Ragh(K)_5.36 //	atas pitā brahmaṇaḥ eva nāmnā tam agrya janmānam ajam cakāra 
SA_GK19_ragh-737	rūpaṃ tadojasvi tadeva vīryaṃ tadeva naisargikamunnatatvam /	rūpam tat ojasvi tat eva vīryam tat eva naisargikam unnata tvam 
SA_GK19_ragh-738	na kāraṇātsvādbibhide kumāraḥ pravartito dīpa iva pradīpāt // Ragh(K)_5.37 //	na kāraṇāt svāt bibhide kumāraḥ pravartitaḥ dīpaḥ iva pradīpāt 
SA_GK19_ragh-739	upāttavidyaṃ vidhivadgurubhyastaṃ yauvanodbhedaviśeṣakāntam /	upātta vidyam vidhivat gurubhyaḥ tam yauvana udbheda viśeṣa kāntam 
SA_GK19_ragh-740	śrīḥ kāmayānāpi guroranujñāṃ dhīreva kanyā piturācakāṅkṣa // Ragh(K)_5.38 //	śrīḥ kāmayānā api guroḥ anujñām dhīrā iva kanyā pituḥ ācakāṅkṣa 
SA_GK19_ragh-741	atheśvareṇa krathakaiśikānāṃ svayaṃvarārthaṃ svasurindumatyāḥ /	atha īśvareṇa kratha kaiśikānām svayaṃvara artham svasuḥ indumatyāḥ 
SA_GK19_ragh-742	āptaḥ kumārānayanotsukena bhojena dūto raghave visṛṣṭaḥ // Ragh(K)_5.39 //	āptaḥ kumāra ānayana utsukena bhojena dūtaḥ raghave visṛṣṭaḥ 
SA_GK19_ragh-743	taṃ ślāghyasambandhamasau vicintya dārakriyāyogyadaśaṃ ca putram /	tam ślāghya sambandham asau vicintya dārakriyā yogya daśam ca putram 
SA_GK19_ragh-744	prasthāpayāmāsa sasainyamenamṛddhāṃ vidarbhādhiparājadhānīm // Ragh(K)_5.40 //	prasthāpayāmāsa sa sainyam enam ṛddhām vidarbha adhipa rājadhānīm 
SA_GK19_ragh-745	tasyopakāryāracitopakārā vandhyetarā jānapadopadhābhiḥ /	tasya upakāryā a racita upakārāḥ vandhyā itarāḥ jānapada upadhābhiḥ 
SA_GK19_ragh-746	mārge nivāsā manujendrasūnorbabhūvurudyānavihārakalpāḥ // Ragh(K)_5.41 //	mārge nivāsāḥ manuja indra sūnoḥ babhūvuḥ udyāna vihāra kalpāḥ 
SA_GK19_ragh-747	sa narmadārodhasi śīkarārdrairmarudbhirānartitaketumāle /	sa narmadā rodhasi śīkara ārdraiḥ marudbhiḥ ānartita ketumāle 
SA_GK19_ragh-748	niveśayāmāsa vilaṅghitādhvā senāṃ śramotphenavanāyujāśvām // Ragh(K)_5.42 //	niveśayāmāsa vilaṅghita adhvā senām śrama utphena vanāyu ja aśvām 
SA_GK19_ragh-749	athopariṣṭādbhramarairbhramadbhiḥ prāksūcitāntaḥsalilapraveśaḥ /	atha upariṣṭāt bhramaraiḥ bhramadbhiḥ prāc sūcita antar salila praveśaḥ 
SA_GK19_ragh-750	nirdhautadānāmalagaṇḍabhittirvanyaḥ saritto gaja unmamajja // Ragh(K)_5.43 //	nirdhauta dāna amalagaṇḍa bhittiḥ vanyaḥ sarittaḥ gajaḥ unmamajja 
SA_GK19_ragh-751	apyaughavikṣālitagairikeṇa vaprakriyāmṛkṣavatastaṭeṣu /	api augha vikṣālita gairikeṇa vapra kriyām ṛkṣavataḥ taṭeṣu 
SA_GK19_ragh-752	nīlordhvalekhāśavalena śaṃsandantadvayenāśmavikuṇṭhitena // Ragh(K)_5.44 //	nīla ūrdhva lekhā śavalena śaṃsan danta dvayena aśma vikuṇṭhitena 
SA_GK19_ragh-753	saṃhāravikṣepalaghukriyeṇa hastena tīrābhimukhaḥ saśabdam /	saṃhāra vikṣepa laghu kriyeṇa hastena tīra abhimukhaḥ sa śabdam 
SA_GK19_ragh-754	babhau sa bhindansahasā taraṅgānvāryargalābhaṅga iva pravṛttaḥ // Ragh(K)_5.45 //	babhau sa bhindan sahasā taraṅgān vāri argala ābhaṅgaḥ iva pravṛttaḥ 
SA_GK19_ragh-755	kāraṇḍavocchiṣṭamṛdupratānāḥ pulindayoṣāmbuvihārakāñcīḥ /	kāraṇḍava ucchiṣṭa mṛdu pratānāḥ pulinda yoṣā ambu vihāra kāñcīḥ 
SA_GK19_ragh-756	karṣansa śevālalatā nadīṣṇaḥ prohāvalagnāstaṭamutsasarpa // Ragh(K)_5.46 //	karṣan sa śevāla latāḥ nadīṣṇaḥ proha avalagnāḥ taṭam utsasarpa 
SA_GK19_ragh-757	tasyaikanāgasya kapolabhittyorhradāvagāhakṣaṇamātraśāntā /	tasya eka nāgasya kapola bhittyoḥ hrada avagāha kṣaṇa mātra śāntā 
SA_GK19_ragh-758	vanyetarānekapadarśanena punardidīpe madadurdinaśrīḥ // Ragh(K)_5.47 //	vanya itara an eka pada rśanena punar didīpe mada durdina śrīḥ 
SA_GK19_ragh-759	saptacchadakṣīrakaṭupravāhamasahyamāghrāya madaṃ tadīyam /	saptacchada kṣīra kaṭu pravāham asahyam āghrāya madam tadīyam 
SA_GK19_ragh-760	vilaṅghitādhoraṇatīvrayatnāḥ senāgajendrā vimukhā babhūvuḥ // Ragh(K)_5.48 //	vilaṅghita ādhoraṇa tīvra yatnāḥ senā gaja indrāḥ vimukhāḥ babhūvuḥ 
SA_GK19_ragh-761	sa cchinnabandhadrutayugyaśūnyaṃ bhagnākṣaparyastarathaṃ kṣaṇena /	sa chinna bandha druta yugya śūnyam bhagna akṣa paryasta ratham kṣaṇena 
SA_GK19_ragh-762	rāmāparitrāṇavihastayodhaṃ senāniveśaṃ tumulaṃ cakāra // Ragh(K)_5.49 //	rāmā paritrāṇa vihasta yodham senā niveśam tumulam cakāra 
SA_GK19_ragh-763	tamāpatantaṃ nṛpateravadhyo vanyaḥ karīti śrutavānkumāraḥ /	tam āpatantam nṛpateḥ avadhyaḥ vanyaḥ karī iti śrutavān kumāraḥ 
SA_GK19_ragh-764	nivartayiṣyanviśikhena kumbhe jaghāna nātyāyatakṛṣṭaśārṅgaḥ // Ragh(K)_5.50 //	nivartayiṣyan viśikhena kumbhe jaghāna na ati āyata kṛṣṭa śārṅgaḥ 
SA_GK19_ragh-765	sa viddhamātraḥ kila nāgarūpamutsṛjya tadvismitasainyadṛṣṭaḥ /	sa viddha mātraḥ kila nāga rūpam utsṛjya tad vismita sainya dṛṣṭaḥ 
SA_GK19_ragh-766	sphuratprabhāmaṇḍalamadhyavarti kāntaṃ vapurvyomacaraṃ prapede // Ragh(K)_5.51 //	sphurat prabhā maṇḍala madhya varti kāntam vapuḥ vyoma caram prapede 
SA_GK19_ragh-767	atha prabhāvopanataiḥ kumāraṃ kalpadrumotthairavakīrya puṣpaiḥ /	atha prabhāva upanataiḥ kumāram kalpadruma utthaiḥ avakīrya puṣpaiḥ 
SA_GK19_ragh-768	uvāca vāgmī daśanaprabhābhiḥ saṃvardhitoraḥsthalatārahāraḥ // Ragh(K)_5.52 //	uvāca vāgmī daśana prabhābhiḥ saṃvardhita uraḥsthala tāra hāraḥ 
SA_GK19_ragh-769	mataṅgaśāpādavalepamūlādavāptavānasmi mataṅgajatvam /	mataṅga śāpāt avalepa mūlāt avāptavān asmi mataṅga ja tvam 
SA_GK19_ragh-770	avaihi gandharvapatestanūjaṃ priyaṃvadaṃ māṃ priyadarśanasya // Ragh(K)_5.53 //	avaihi gandharva pateḥ tanūjam priyaṃvadam mām priya darśanasya 
SA_GK19_ragh-771	sa cānunītaḥ praṇatena paścānmayā maharṣirmṛdutāmagacchat /	sa ca anunītaḥ praṇatena paścāt mayā mahā ṛṣiḥ mṛdu tām agacchat 
SA_GK19_ragh-772	uṣṇatvamagnyātapasamprayogācchaityaṃ hi yatsā prakṛtirjalasya // Ragh(K)_5.54 //	uṣṇa tvam agni ātapa samprayogāt śaityam hi yat sā prakṛtiḥ jalasya 
SA_GK19_ragh-773	ikṣvākuvaṃśaprabhavo yadā te bhetsyatyajaḥ kumbhamayomukhena /	ikṣvāku vaṃśa prabhavaḥ yadā te bhetsyati ajaḥ kumbham ayomukhena 
SA_GK19_ragh-774	saṃyokṣyase svena punarmahimnā tadetyavocatsa taponidhirmām // Ragh(K)_5.55 //	saṃyokṣyase svena punar mahimnā tadā iti avocat sa taponidhiḥ mām 
SA_GK19_ragh-775	sa mocitaḥ śāpakalestvayāhaṃ gatiṃ prapanno vihitāṃ vidhātrā /	sa mocitaḥ śāpa kaleḥ tvayā aham gatim prapannaḥ vihitām vidhātrā 
SA_GK19_ragh-776	pratikriyāṃ cedbhavato na kuryāṃ vyarthā hi me syātsvapadopalabdhiḥ // Ragh(K)_5.56 //	pratikriyām ced bhavataḥ na kuryām vyarthā hi me syāt sva pada upalabdhiḥ 
SA_GK19_ragh-777	gāndharvamastraṃ taditaḥ pratīccha prayogasaṃhāravibhaktamantram /	gāndharvam astram tat itas pratīccha prayoga saṃhāra vibhakta mantram 
SA_GK19_ragh-778	prasvāpanaṃ nāma yataḥ praharturna cārihiṃsā vijayaśca haste // Ragh(K)_5.57 //	prasvāpanam nāma yatas prahartuḥ na ca ari hiṃsā vijayaḥ ca haste 
SA_GK19_ragh-779	alaṃ hriyā māṃ prati yanmuhūrtaṃ dayāparo 'bhūḥ praharannapi tvam /	alam hriyāḥ mām prati yat muhūrtam dayā paraḥ bhūḥ praharan api tvam 
SA_GK19_ragh-780	tasmādupacchandayati prayojyaṃ mayi tvayā na pratiṣedharaukṣyam // Ragh(K)_5.58 //	tasmāt upacchandayati prayojyam mayi tvayā na pratiṣedha raukṣyam 
SA_GK19_ragh-781	tathetyupaspṛśya payaḥ pavitraṃ somodbhavāyāḥ sarito nṛsomaḥ /	tathā iti upaspṛśya payaḥ pavitram soma udbhavāyāḥ saritaḥ nṛsomaḥ 
SA_GK19_ragh-782	udaṅmukhaḥ so 'stravidastramantraṃ jagrāha tasmādvigṛhītaśāsī // Ragh(K)_5.59 //	udak mukhaḥ saḥ stra vid astra mantram jagrāha tasmāt vigṛhīta śāsī 
SA_GK19_ragh-783	evaṃ tayoradhvani daivayogādāseduṣoḥ sakhyamacintyahetu /	evam tayoḥ adhvani daiva yogāt āseduṣoḥ sakhyam acintya hetu 
SA_GK19_ragh-784	eko yayau caitrarathapradeśānsaurājyaramyānaparo vidarbhān // Ragh(K)_5.60 //	ekaḥ yayau caitraratha pradeśān saurājya ramyān aparaḥ vidarbhān 
SA_GK19_ragh-785	taṃ tasthivāṃsaṃ nagaropakaṇṭhe tadāgamārūḍhagurupraharṣaḥ /	tam tasthivāṃsam nagara upakaṇṭhe tad āgama ārūḍha guru praharṣaḥ 
SA_GK19_ragh-786	pratyujjagāma krathakaiśikendraścandraṃ pravṛddhormirivormimālī // Ragh(K)_5.61 //	pratyujjagāma kratha kaiśika indraḥ candram pravṛddha ūrmiḥ iva ūrmimālī 
SA_GK19_ragh-787	praveśya cainaṃ puramagrayāyī nīcaistathopācaradarpitaśrīḥ /	praveśya ca enam puram agra yāyī nīcaiḥ tathā upācarat arpita śrīḥ 
SA_GK19_ragh-788	mene yathā tatra janaḥ sameto vaidarbhamāgantumajaṃ gṛheśam // Ragh(K)_5.62 //	mene yathā tatra janaḥ sametaḥ vaidarbham āgantum ajam gṛheśam 
SA_GK19_ragh-789	tasyādhikāripuruṣaiḥ praṇataiḥ pradiṣṭāṃ prāgdvāravediviniveśitahemakumbhām /	tasya adhikāri puruṣaiḥ praṇataiḥ pradiṣṭām prāc dvāra vedi viniveśita hema kumbhām 
SA_GK19_ragh-790	ramyāṃ raghupratinidhiḥ sa navopakāryāṃ bālyātparāmiva daśāṃ madano 'dhitasthau // Ragh(K)_5.63 //	ramyām raghu pratinidhiḥ sa nava upakāryām bālyāt parām iva daśām madanaḥ dhitasthau 
SA_GK19_ragh-791	tatra svayaṃvarasamāhṛtarājalokaṃ kanyālalāma kamanīyamajasya lipsoḥ /	tatra svayaṃvara samāhṛta rāja lokam kanyā lalāma kamanīyam ajasya lipsoḥ 
SA_GK19_ragh-792	bhāvāvabodhakaluṣā dayiteva rātrau nidrā cireṇa nayanābhimukhī babhūva // Ragh(K)_5.64 //	bhāva avabodha kaluṣā dayitā iva rātrau nidrā cireṇa nayana abhimukhī babhūva 
SA_GK19_ragh-793	taṃ karṇabhūṣaṇanipīḍitapīvarāṃsaṃ śayyottaracchadavimardakṛśāṅgarāgam /	tam karṇabhūṣaṇa nipīḍita pīvara aṃsam śayyā uttaracchada vimarda kṛśa aṅgarāgam 
SA_GK19_ragh-794	vaitālikā lalitabandhamanoharābhiḥ prābodhayannuṣasi vāgbhiruṣarbudhābham // Ragh(K)_5.65 //	vaitālikāḥ lalita bandha manoharābhiḥ prābodhayan uṣasi vāgbhiḥ uṣarbudha ābham 
SA_GK19_ragh-795	rātrirgatā matimatāṃ vara muñca śayyāṃ dhātrā dvidhaiva jagato nanu dhūrvibhaktā /	rātriḥ gatā matimatām vara muñca śayyām dhātrā dvidhā eva jagataḥ nanu dhūḥ vibhaktā 
SA_GK19_ragh-796	yāmekatastava bibharti gururvitandrīryasyā bhavānaparadhuryapadāvalambī // Ragh(K)_5.66 //	yām ekatas tava bibharti guruḥ vitandrīḥ yasyāḥ bhavān apara dhurya pada avalambī 
SA_GK19_ragh-797	nidrāvaśena bhavatā hyanavekṣyamāṇā paryutsukatvamabalā niśi khaṇḍiteva /	nidrā vaśena bhavatā hi an avekṣyamāṇā paryutsuka tvam abalā niśi khaṇḍitā iva 
SA_GK19_ragh-798	lakṣmīrvinodayati yena digantalambī so 'pi tvadānanarucaṃ vijahāti candraḥ // Ragh(K)_5.67 //	lakṣmīḥ vinodayati yena diś anta lambī saḥ u pi tvad ānana rucam vijahāti candraḥ 
SA_GK19_ragh-799	tadvalgunā yugapadunmiṣitena tāvat sadyaḥ parasparatulāmadhirohatāṃ dve /	tad valgunā yugapad unmiṣitena tāvat sadyas paraspara tulām adhirohatām dve 
SA_GK19_ragh-800	praspandamānaparuṣetaratāramantaścakṣustava pracalitabhramaraṃ ca padmam // Ragh(K)_5.68 //	praspandamāna paruṣa itara tāram antar cakṣuḥ tava pracalita bhramaram ca padmam 
SA_GK19_ragh-801	vṛntaślathaṃ harati puṣpamanokahānāṃ saṃsṛjyate sarasijairaruṇāṃśubhinnaiḥ /	vṛnta ślatham harati puṣpam anokahānām saṃsṛjyate sarasijaiḥ aruṇa aṃśu bhinnaiḥ 
SA_GK19_ragh-802	svābhāvikaṃ paraguṇena vibhātavātaḥ saugandhyamīpsuriva te mukhamārutasya // Ragh(K)_5.69 //	svābhāvikam para guṇena vibhāta vātaḥ saugandhyam īpsuḥ iva te mukha mārutasya 
SA_GK19_ragh-803	tāmrodareṣu patitaṃ drumapallaveṣu nirdhautahāragulikāviṣadaṃ himāmbhaḥ /	tāmra udareṣu patitam druma pallaveṣu nirdhauta hāra gulikā viṣadam hima ambhaḥ 
SA_GK19_ragh-804	saṃlakṣyate daśanacandrikayānuviddhaṃ bimboṣṭhalabdhaparabhāgamiva smitaṃ te // Ragh(K)_5.70 //	saṃlakṣyate daśana candrikayā anuviddham bimba uṣṭha labdha parabhāgam iva smitam te 
SA_GK19_ragh-805	yāvatpratāpanidhirākramate na bhānurahnāya tāvadaruṇena tamo nirastam /	yāvat pratāpa nidhiḥ ākramate na bhānuḥ ahne tāvat aruṇena tamaḥ nirastam 
SA_GK19_ragh-806	āyodhanāgrasaratāṃ tvayi vīra yāte kiṃ vā ripūṃstava guruḥ svayamucchinatti // Ragh(K)_5.71 //	āyodhana agra sara tām tvayi vīra yāte kim vā ripūn tava guruḥ svayam ucchinatti 
SA_GK19_ragh-807	śayyāṃ jahatyubhayapakṣavinītanidrāḥ senāgajā mukharaśṛṅkhalakarṣiṇaste /	śayyām jahati ubhaya pakṣa vinīta nidrāḥ senā gajāḥ mukhara śṛṅkhala karṣiṇaḥ te 
SA_GK19_ragh-808	yeṣāṃ vibhānti taruṇāruṇarāgayogādbhinnādrigairikataṭā iva dantakośāḥ // Ragh(K)_5.72 //	yeṣām vibhānti taruṇa aruṇa rāga yogāt bhinna adri gairika taṭāḥ iva dantakośāḥ 
SA_GK19_ragh-809	dīrgheṣvamī niyamitāḥ paṭamaṇḍapeṣu nidrāṃ vidhūya vanajākṣa vanāyujāste /	dīrgheṣu amī niyamitāḥ paṭa maṇḍapeṣu nidrām vidhūya vanaja akṣa vanāyu jāḥ te 
SA_GK19_ragh-810	vaktroṣmaṇā malinayanti purogatāni lehyāni saindhavaśilāśakalāni vāhāḥ // Ragh(K)_5.73 //	vaktra ūṣmaṇā malinayanti purogatāni lehyāni saindhava śilā śakalāni vāhāḥ 
SA_GK19_ragh-811	bhavati viralabhaktirmlānapuṣpopakāraḥ svakiraṇapariveśodbhedaśūnyāḥ pradīpāḥ /	bhavati virala bhaktiḥ mlāna puṣpa upakāraḥ sva kiraṇa pariveśa udbheda śūnyāḥ pradīpāḥ 
SA_GK19_ragh-812	ayamapi ca giraṃ nastvatprabodhaprayuktāmanuvadati śukaste mañjuvākpañjarasthaḥ // Ragh(K)_5.74 //	ayam api ca giram naḥ tvad prabodha prayuktām anuvadati śukaḥ te mañju vāc pañjara sthaḥ 
SA_GK19_ragh-813	iti sa vihṛtanidrastalpamalpetarāṃsaḥ suragaja iva gāṅgaṃ saikataṃ supratīkaḥ /	iti sa vihṛta nidraḥ talpam alpa itarāṃsaḥ sura gajaḥ iva gāṅgam saikatam su pratīkaḥ 
SA_GK19_ragh-814	parijanavanitānāṃ pādayorvyāpṛtānāṃ valayamaṇividaṣṭapracchadāntaṃ mumoca // Ragh(K)_5.75 //	parijana vanitānām pādayoḥ vyāpṛtānām valaya maṇi vidaṣṭa pracchada antam mumoca 
SA_GK19_ragh-815	atha vidhimavasāyya śāstradṛṣṭaṃ divasamukhocitamañcitākṣipakṣmā /	atha vidhim avasāyya śāstra dṛṣṭam divasa mukha ucitam añcita akṣi pakṣmā 
SA_GK19_ragh-816	kuśalaviracitānurūpaveśaḥ kṣitipasamājamagātsvayaṃvarastham // Ragh(K)_5.76 //	kuśala viracita anurūpa veśaḥ kṣitipa samājam agāt svayaṃvara stham 
SA_GK19_ragh-817	// iti raghuvaṃśe mahākāvye pañcamaḥ sargaḥ //	iti raghuvaṃśe mahākāvye pañcamaḥ sargaḥ 
SA_GK19_ragh-818	sa tatra mañceṣu vimānakalpeṣvākalpasammūrchitarūpaśobhān /	sa tatra mañceṣu vimāna kalpeṣu ākalpa sammūrchita rūpa śobhān 
SA_GK19_ragh-819	siṃhāsanasthānnṛpatīnapaśyadyūpānprayastāniva haimavedīn // Ragh(K)_6.1 //	siṃhāsana sthān nṛpatīn apaśyat yūpān prayastān iva haimavedīn 
SA_GK19_ragh-820	ratergṛhītānunayena kāmaṃ pratyarpitasvāṅgamiveśvareṇa /	rateḥ gṛhīta anunayena kāmam pratyarpita sva aṅgam iva īśvareṇa 
SA_GK19_ragh-821	kākutsthamālokayatāṃ nṛpāṇāṃ mano babhūvendumatīnirāśam // Ragh(K)_6.2 //	kākutstham ālokayatām nṛpāṇām manaḥ babhūva indumatī nirāśam 
SA_GK19_ragh-822	vaidarbhanirdiṣṭamatho kumāraḥ klṝúptena sopānapathena mañcam /	vaidarbha nirdiṣṭam atho kumāraḥ klṝptena sopāna pathena mañcam 
SA_GK19_ragh-823	śilāvibhaṅgairmṛgarājaśāvastuṅgaṃ nagotsaṅgamivāruroha // Ragh(K)_6.3 //	śilā vibhaṅgaiḥ mṛgarāja śāvaḥ tuṅgam naga utsaṅgam iva āruroha 
SA_GK19_ragh-824	parārdhyavarṇāstaraṇopapannamāsedivānratnavadāsanaṃ saḥ /	parārdhya varṇa āstaraṇa upapannam āsedivān ratna vat āsanam saḥ 
SA_GK19_ragh-825	bhūyiṣṭhamāsīdupameyakāntirmayūrapṛṣṭhāśrayiṇā guhena // Ragh(K)_6.4 //	bhūyiṣṭham āsīt upameya kāntiḥ mayūra pṛṣṭha āśrayiṇā guhena 
SA_GK19_ragh-826	tāsu śriyā rājaparamparāsu prabhāviśeṣodayadurnirīkṣyaḥ /	tāsu śriyāḥ rāja paramparāsu prabhā viśeṣa udaya durnirīkṣyaḥ 
SA_GK19_ragh-827	sahasradhātmā vyarucadvibhaktaḥ payomucāṃ paṅktiṣu vidyuteva // Ragh(K)_6.5 //	sahasradhā ātmā vyarucat vibhaktaḥ payomucām paṅktiṣu vidyutā iva 
SA_GK19_ragh-828	teṣāṃ mahārhāsanasaṃśrayāṇāmudāttanepathyabhṛtāṃ sa madhye /	teṣām mahārha āsana saṃśrayāṇām udātta nepathya bhṛtām sa madhye 
SA_GK19_ragh-829	rarāja dhāmnā raghusūnureva kalpadrumāṇāmiva pārijātaḥ // Ragh(K)_6.6 //	rarāja dhāmnā raghu sūnuḥ eva kalpadrumāṇām iva pārijātaḥ 
SA_GK19_ragh-830	netravrajāḥ paurajanasya tasminvihāya sarvānnṛpatīnnipetuḥ /	netra vrajāḥ paura janasya tasmin vihāya sarvān nṛpatīn nipetuḥ 
SA_GK19_ragh-831	madotkaṭe recitapuṣpavṛkṣā gandhadvipe vanya iva dvirephāḥ // Ragh(K)_6.7 //	mada utkaṭe recita puṣpa vṛkṣāḥ gandhadvipe vanyaḥ iva dvirephāḥ 
SA_GK19_ragh-832	atha stute vandibhiranvayajñaiḥ somārkavaṃśye naradevaloke /	atha stute vandibhiḥ anvaya jñaiḥ sa umārka vaṃśye naradeva loke 
SA_GK19_ragh-833	sañcārite cāgurusārayonau dhūpe śikhāvāsitaketumāle // Ragh(K)_6.8 //	sañcārite ca aguru sāra yonau dhūpe śikhā vāsita ketumāle 
SA_GK19_ragh-834	puropakaṇṭhopavanāśrayāṇāṃ śikhaṇḍināmuddhatanṛttahetau /	pura upakaṇṭha upavana āśrayāṇām śikhaṇḍinām uddhata nṛtta hetau 
SA_GK19_ragh-835	pradhmātaśaṅkhe parito digantāṃstūryasvane mūrchati maṅgalārthe // Ragh(K)_6.9 //	pradhmāta śaṅkhe paritas diś antān tūrya svane mūrchati maṅgala arthe 
SA_GK19_ragh-836	manuṣyavāhyaṃ caturantayānamāsthāya kanyāparivāraśobhi /	manuṣya vāhyam catur anta yānam āsthāya kanyā parivāra śobhi 
SA_GK19_ragh-837	viveśa mañcāntararājamārgaṃ patiṃvarā kautukamiśraveśā // Ragh(K)_6.10 //	viveśa mañca antara rājamārgam patiṃvarā kautuka miśra veśā 
SA_GK19_ragh-838	tasminvidhānātiśaye vidhātuḥ kanyāmaye netrasahasralakṣye /	tasmin vidhāna atiśaye vidhātuḥ kanyā maye netra sahasra lakṣye 
SA_GK19_ragh-839	nipeturantaḥkaraṇairnarendrā dehaiḥ sthitāḥ kevalamāsaneṣu // Ragh(K)_6.11 //	nipetuḥ antaḥkaraṇaiḥ narendrāḥ dehaiḥ sthitāḥ kevalam āsaneṣu 
SA_GK19_ragh-840	tāṃ pratyabhivyaktamanorathānāṃ mahīpatīnāṃ praṇayāgradūtyaḥ /	tām pratyabhivyakta manorathānām mahīpatīnām praṇaya agra dūtyaḥ 
SA_GK19_ragh-841	pravātaśobhā iva pādapānāṃ śṛṅgāraceṣṭā vividhā babhūvuḥ // Ragh(K)_6.12 //	pravāta śobhāḥ iva pādapānām śṛṅgāra ceṣṭāḥ vividhāḥ babhūvuḥ 
SA_GK19_ragh-842	kaścitkarābhyāmupagūḍhanālamālolapattrābhihatadvirepham /	kaścid karābhyām upagūḍha nālam ālola pattra abhihata dvirepham 
SA_GK19_ragh-843	rajobhirantaḥpariveśaśobhi līlāravindaṃ bhramayāñcakāra // Ragh(K)_6.13 //	rajobhiḥ antar pariveśa śobhi līlā aravindam bhramayāñcakāra 
SA_GK19_ragh-844	visrastamaṃsādaparo vilāsī keyūrakoṭikṣaṇajātasaṅgam /	visrasta maṃsāt aparaḥ vilāsī keyūra koṭi kṣaṇa jāta saṅgam 
SA_GK19_ragh-845	prāvāramutkṣipya yathāpradeśaṃ nināya sācīkṛtacāruvaktraḥ // Ragh(K)_6.14 //	prāvāram utkṣipya yathāpradeśam nināya sācīkṛta cāru vaktraḥ 
SA_GK19_ragh-846	ākuñcitāgrāṅgulinā tato 'nyaḥ kiñcitsamāvarjitanetraśobhaḥ /	ākuñcita agra aṅgulinā tatas nyaḥ kiñcid samāvarjita netra śobhaḥ 
SA_GK19_ragh-847	ratnāṃśusampṛktanakhaprabheṇa pādena haimaṃ vililekha pīṭham // Ragh(K)_6.15 //	ratna aṃśu sampṛkta nakha prabheṇa pādena haimam vililekha pīṭham 
SA_GK19_ragh-848	niveśya vāmaṃ bhujamāsanānte gāḍhāṅgadaṃ pārśvanipīḍanena /	niveśya vāmam bhujam āsana ante gāḍha aṅgadam pārśva nipīḍanena 
SA_GK19_ragh-849	kaścidvivṛttatrikabhinnahāraḥ suhṛtsamābhāṣaṇatatparo 'bhūt // Ragh(K)_6.16 //	kaścid vivṛtta trika bhinna hāraḥ suhṛd samābhāṣaṇa tatparaḥ bhūt 
SA_GK19_ragh-850	vilāsinīvibhramadantapatramāpāṇḍuraṃ ketakabarhamanyaḥ /	vilāsinī vibhrama danta patram āpāṇḍuram ketaka barham anyaḥ 
SA_GK19_ragh-851	priyānitambocitasannipātairvipāṭayāmāsa yuvā nakhāgraiḥ // Ragh(K)_6.17 //	priyā nitamba ucita sannipātaiḥ vipāṭayāmāsa yuvā nakha agraiḥ 
SA_GK19_ragh-852	kuśeśayātāmratalena kaścitkareṇa rekhādhvajalāñchanena /	kuśeśaya ātāmra talena kaścid kareṇa rekhā dhvaja lāñchanena 
SA_GK19_ragh-853	dīprāṅgulīyaprabhayānuviddhānudārayāmāsa salīlamakṣān // Ragh(K)_6.18 //	dīpra aṅgulīya prabhayā anuviddhān udārayāmāsa sa līlam akṣān 
SA_GK19_ragh-854	kaścidyathābhāgamavasthite 'pi svasanniveśavyatilaṅghinīva /	kaścid yathābhāgam avasthite sva sanniveśa vyatilaṅghinī iva 
SA_GK19_ragh-855	vajrāṃśugarbhāṅgulirandhramekaṃ vyāpārayāmāsa karaṃ kirīṭe // Ragh(K)_6.19 //	vajra aṃśu garbha aṅguli randhram ekam vyāpārayāmāsa karam kirīṭe 
SA_GK19_ragh-856	tato nṛpāṇāṃ śrutavṛttavaṃśā puṃvatpragalbhā pratihārarakṣī /	tatas nṛpāṇām śruta vṛtta vaṃśā puṃvat pragalbhā pratihāra rakṣī 
SA_GK19_ragh-857	prāksannikarṣaṃ magadheśvarasya nītvā kumārīmavadatsunandā // Ragh(K)_6.20 //	prāc sannikarṣam magadha īśvarasya nītvā kumārīm avadat sunandā 
SA_GK19_ragh-858	asau śaraṇyaḥ śaraṇotsukānāmagādhasattvo magadhapratiṣṭhaḥ /	asau śaraṇyaḥ śaraṇa utsukānām agādha sattvaḥ magadha pratiṣṭhaḥ 
SA_GK19_ragh-859	rājā prajārañjanalabdhavarṇaḥ parantapo nāma yathārthanāmā // Ragh(K)_6.21 //	rājā prajā rañjana labdha varṇaḥ parantapaḥ nāma yathārtha nāmā 
SA_GK19_ragh-860	kāmaṃ nṛpāḥ santi sahasrasaṅkhyā rājanvatīmāhuranena pṛthvīm /	kāmam nṛpāḥ santi sahasra saṅkhyāḥ rājanvatīm āhuḥ anena pṛthvīm 
SA_GK19_ragh-861	nakṣatratārāgrahasaṅkulāpi jyotiṣmatī candramasaiva rātriḥ // Ragh(K)_6.22 //	nakṣatra tārā graha saṅkulā api jyotiṣmatī candramasā eva rātriḥ 
SA_GK19_ragh-862	kriyāprabandhādayamadhvarāṇāmajasramāhūtasahasranetraḥ /	kriyā prabandhāt ayam adhvarāṇām ajasram āhūta sahasranetraḥ 
SA_GK19_ragh-863	śacyāściraṃ pāṇḍukapolalambānmandāraśūnyānalakāṃścakāra // Ragh(K)_6.23 //	śacyāḥ ciram pāṇḍu kapola lambān mandāra śūnyān alakān cakāra 
SA_GK19_ragh-864	anena cedicchasi gṛhyamāṇaṃ pāṇiṃ vareṇyena kuru praveśe /	anena ced icchasi gṛhyamāṇam pāṇim vareṇyena kuru praveśe 
SA_GK19_ragh-865	prāsādavātāyanasaṃśrayāṇāṃ netrotsavaṃ puṣpapurāṅganānām // Ragh(K)_6.24 //	prāsāda vātāyana saṃśrayāṇām netra utsavam puṣpapura aṅganānām 
SA_GK19_ragh-866	evaṃ tayokte tamavekṣya kiñcidvisraṃsidūrvāṅkamadhūkamālā /	evam tayā ukte tam avekṣya kiñcid visraṃsi dūrvā aṅka madhūka mālā 
SA_GK19_ragh-867	ṛjupraṇāmakriyayaiva tanvī pratyādideśainamabhāṣamāṇā // Ragh(K)_6.25 //	ṛju praṇāma kriyayā eva tanvī pratyādideśa enam abhāṣamāṇā 
SA_GK19_ragh-868	tāṃ sātha vetragrahaṇe niyuktā rājāntaraṃ rājasutāṃ nināya /	tām sā atha vetra grahaṇe niyuktā rāja antaram rāja sutām nināya 
SA_GK19_ragh-869	samīraṇottheva taraṅgalekhā padmāntaraṃ mānasarājahaṃsīm // Ragh(K)_6.26 //	samīraṇa utthā iva taraṅga lekhā padma antaram mānasa rājahaṃsīm 
SA_GK19_ragh-870	jagāda caināmayamaṅganāthaḥ surāṅganāprārthitayauvanaśrīḥ /	jagāda ca enām ayam aṅganāthaḥ sura aṅganā prārthita yauvana śrīḥ 
SA_GK19_ragh-871	vinītabhāgaḥ kila sūtrakārairaindraṃ padaṃ bhūmigato 'pi bhuṅkte // Ragh(K)_6.27 //	vinīta bhāgaḥ kila sūtrakāraiḥ aindram padam bhūmi gataḥ bhuṅkte 
SA_GK19_ragh-872	anena paryāsayatāśrubindūnmuktāphalasthūlatamānstaneṣu /	anena paryāsayatā aśru bindūn muktāphala sthūlatamān staneṣu 
SA_GK19_ragh-873	pratyarpitāḥ śatruvilāsinīnāmākṣepasūtreṇa vinaiva hārāḥ // Ragh(K)_6.28 //	pratyarpitāḥ śatru vilāsinīnām ākṣepa sūtreṇa vinā eva hārāḥ 
SA_GK19_ragh-874	nisargabhinnāspadamekasaṃstham asmindvayaṃ śrīśca sarasvatī ca /	nisarga bhinna āspadam eka saṃstham asmin dvayam śrīḥ ca sarasvatī ca 
SA_GK19_ragh-875	kāntyā girā sūnṛtayā ca yogyā tvameva kalyāṇi tayostṛtīyā // Ragh(K)_6.29 //	kāntyā girā sūnṛtayā ca yogyā tvam eva kalyāṇi tayoḥ tṛtīyā 
SA_GK19_ragh-876	athāṅgarājādavatārya cakṣuryāteti janyānavadatkumārī /	atha aṅgarājāt avatārya cakṣuḥ yātā iti janyān avadat kumārī 
SA_GK19_ragh-877	nāsau na kāmyo na ca veda samyag draṣṭuṃ na sā bhinnarucirhi lokaḥ // Ragh(K)_6.30 //	na asau na kāmyaḥ na ca veda samyak draṣṭum na sā bhinna ruciḥ hi lokaḥ 
SA_GK19_ragh-878	tataḥ paraṃ duṣprasahaṃ pareṣāṃ nṛpaṃ niyuktā pratihārabhūmau /	tatas param duṣprasaham pareṣām nṛpam niyuktā pratihāra bhūmau 
SA_GK19_ragh-879	nidarśayāmāsa viśeṣakāntaminduṃ navotthānamivendumatyāḥ // Ragh(K)_6.31 //	nidarśayāmāsa viśeṣa kāntam indum nava utthānam iva indumatyāḥ 
SA_GK19_ragh-880	avantinātho 'yamudagrabāhurviśālavakṣāstanuvṛttamadhyaḥ /	avantināthaḥ yam udagra bāhuḥ viśāla vakṣāḥ tanu vṛtta madhyaḥ 
SA_GK19_ragh-881	āropya cakrabhramamuṣṇatejāstvaṣṭreva yantrollikhito vibhāti // Ragh(K)_6.32 //	āropya cakra bhramam uṣṇa tejāḥ tvaṣṭrā iva yantra ullikhitaḥ vibhāti 
SA_GK19_ragh-882	asya prayāṇeṣu samagraśakteragresarairvājibhiruddhatāni /	asya prayāṇeṣu samagra śakteḥ agresaraiḥ vājibhiḥ uddhatāni 
SA_GK19_ragh-883	kurvanti sāmantaśikhāmaṇīṇāṃ prabhāprarohāstamayaṃ rajāṃsi // Ragh(K)_6.33 //	kurvanti sāmanta śikhāmaṇīṇām prabhā praroha astamayam rajāṃsi 
SA_GK19_ragh-884	asau mahākālaniketanasya candrārdhamaulernivasannadūre /	asau mahākāla niketanasya candra ardha mauleḥ nivasan adūre 
SA_GK19_ragh-885	divāpi jālāntaracandrikāṇāṃ nārīsakhaḥ sparśasukhāni bhuṅkte // Ragh(K)_6.34 //	divā api jāla antara candrikāṇām nārī sakhaḥ sparśa sukhāni bhuṅkte 
SA_GK19_ragh-886	anena yūnā saha pārthivena rambhoru kaccinmanaso ruciste /	anena yūnā saha pārthivena rambhā ūru kaccit manasaḥ ruciḥ te 
SA_GK19_ragh-887	siprātaraṅgānilakampitāsu vihartumudyānaparamparāsu // Ragh(K)_6.35 //	siprā taraṅga anila kampitāsu vihartum udyāna paramparāsu 
SA_GK19_ragh-888	tasminnapi dyotanarūpabimbe pratāpasaṃśoṣitaśatrupaṅke /	tasmin api dyotana rūpa bimbe pratāpa saṃśoṣita śatru paṅke 
SA_GK19_ragh-889	babandha sā nottamasaukumāryā kumudvatī bhānumatīva bhāvam // Ragh(K)_6.36 //	babandha sā nā uttama saukumāryā kumudvatī bhānumatī iva bhāvam 
SA_GK19_ragh-890	tāmagratastāmarasāntarābhām anūparājasya guṇairanūnām /	tām agratas tāmarasa antara ābhām anūpa rājasya guṇaiḥ anūnām 
SA_GK19_ragh-891	vidhāya sṛṣṭiṃ lalitāṃ vidhātur jagāda bhūyaḥ sunasāṃ sunandā // Ragh(K)_6.37 //	vidhāya sṛṣṭim lalitām vidhātuḥ jagāda bhūyas su nasām sunandā 
SA_GK19_ragh-892	saṅgrāmanirvṛttasahasrabāhuraṣṭādaśadvīpanikhātayūpaḥ /	saṅgrāma nirvṛtta sahasra bāhuḥ aṣṭādaśa dvīpa nikhāta yūpaḥ 
SA_GK19_ragh-893	ananyasādhāraṇarājaśabdo babhūva yogī kila kārtavīryaḥ // Ragh(K)_6.38 //	an anya sādhāraṇa rāja śabdaḥ babhūva yogī kila kārtavīryaḥ 
SA_GK19_ragh-894	akāryacintāsamakālameva prādurbhavaṃścāpadharaḥ purastāt /	akārya cintā sama kālam eva prādurbhavan cāpa dharaḥ purastāt 
SA_GK19_ragh-895	antaḥśarīreṣvapi yaḥ prajānāṃ pratyādideśāvinayaṃ vinetā // Ragh(K)_6.39 //	antar śarīreṣu api yaḥ prajānām pratyādideśa a vinayam vinetā 
SA_GK19_ragh-896	jyābandhaniḥspandabhujena yasya viniḥśvasadvaktraparampareṇa /	jyā bandha niḥspanda bhujena yasya viniḥśvasat vaktra parampareṇa 
SA_GK19_ragh-897	kārāgṛhe nirjitavāsavena daśānanenoṣitamā prasādāt // Ragh(K)_6.40 //	kārā gṛhe nirjita vāsavena daśānanena uṣita mā prasādāt 
SA_GK19_ragh-898	tasyānvaye bhūpatireṣa jātaḥ pradīpa ityāgamavṛddhasevī /	tasya anvaye bhūpatiḥ eṣa jātaḥ pradīpaḥ iti āgama vṛddha sevī 
SA_GK19_ragh-899	yena śriyaḥ saṃśrayadoṣarūḍhaṃ svabhāvaloletyayaśaḥ pramṛṣṭam // Ragh(K)_6.41 //	yena śriyaḥ saṃśraya doṣa rūḍham svabhāva lola iti ayaśaḥ pramṛṣṭam 
SA_GK19_ragh-900	āyodhane kṛṣṇagatiṃ sahāyamavāpya yaḥ kṣatriyakālarātrim /	āyodhane kṛṣṇa gatim sahāyam avāpya yaḥ kṣatriya kālarātrim 
SA_GK19_ragh-901	dhārāṃ śitāṃ rāmaparaśvadhasya sambhāvayatyutpalapattrasārām // Ragh(K)_6.42 //	dhārām śitām rāma paraśvadhasya sambhāvayati utpala pattra sārām 
SA_GK19_ragh-902	asyāṅkalakṣmīrbhava dīrghabāhormāhiṣmatīvapranitambakāñcīm /	asya aṅka lakṣmīḥ bhava dīrgha bāhoḥ māhiṣmatī vapra nitamba kāñcīm 
SA_GK19_ragh-903	prāsādajālairjalaveṇiramyāṃ revāṃ yadi prekṣitumasti kāmaḥ // Ragh(K)_6.43 //	prāsāda jālaiḥ jala veṇi ramyām revām yadi prekṣitum asti kāmaḥ 
SA_GK19_ragh-904	tasyāḥ prakāmapriyadarśano 'pi na sa kṣitīśo rucaye babhūva /	tasyāḥ prakāma priya darśanaḥ u pi na sa kṣitīśaḥ rucaye babhūva 
SA_GK19_ragh-905	śaratpramṛṣṭāmbudharoparāgaḥ śaśīva paryāptakalo nalinyāḥ // Ragh(K)_6.44 //	śarad pramṛṣṭa ambudhara uparāgaḥ śaśī iva paryāpta kalaḥ nalinyāḥ 
SA_GK19_ragh-906	sā śūrasenādhipatiṃ suṣeṇamuddiśya deśāntaragītakīrtim /	sā śūrasena adhipatim suṣeṇam uddiśya deśa antara gīta kīrtim 
SA_GK19_ragh-907	ācāraśuddhobhayavaṃśadīpaṃ śuddhāntarakṣyā jagade kumārī // Ragh(K)_6.45 //	ācāra śuddha ubhaya vaṃśa dīpam śuddha anta rakṣyā jagade kumārī 
SA_GK19_ragh-908	nīpānvayaḥ pārthiva eṣa yajvā guṇairyamāśritya paraspareṇa /	nīpa anvayaḥ pārthivaḥ eṣa yajvā guṇaiḥ yam āśritya paraspareṇa 
SA_GK19_ragh-909	naisargiko 'pyutsasṛje virodhaḥ siddhāśramaṃ śāntamivaitya sattvaiḥ // Ragh(K)_6.46 //	naisargikaḥ pi utsasṛje virodhaḥ siddhāśramam śāntam iva etya sattvaiḥ 
SA_GK19_ragh-910	yasyātmadehe nayanābhirāmā kāntirhimāṃśoriva sanniviṣṭā /	yasya ātma dehe nayana abhirāmā kāntiḥ himāṃśoḥ iva sanniviṣṭā 
SA_GK19_ragh-911	harmyāgrasaṃrūḍhatṛṇāṅkureṣu tejo 'viṣahyaṃ ripumandireṣu // Ragh(K)_6.47 //	harmya agra saṃrūḍha tṛṇa aṅkureṣu tejaḥ viṣahyam ripu mandireṣu 
SA_GK19_ragh-912	yasyāvarodhastanacandanānāṃ prakṣālanādvārivihārakāle /	yasya avarodha stana candanānām prakṣālanāt vāri vihāra kāle 
SA_GK19_ragh-913	kalindakanyā mathurāgatāpi gaṅgormisampṛktajaleva bhāti // Ragh(K)_6.48 //	kalinda kanyā mathurā gatā api gaṅgā ūrmi sampṛkta jalā iva bhāti 
SA_GK19_ragh-914	trātena tārkṣyātkila kāliyena maṇiṃ visṛṣṭaṃ yamunaukasā yaḥ /	trātena tārkṣyāt kila kāliyena maṇim visṛṣṭam yamunaukasā yaḥ 
SA_GK19_ragh-915	vakṣaḥsthalavyāpirucaṃ dadhānaḥ sakaustubhaṃ hrepayatīva kṛṣṇam // Ragh(K)_6.49 //	vakṣaḥsthala vyāpi rucam dadhānaḥ sa kaustubham hrepayati iva kṛṣṇam 
SA_GK19_ragh-916	sambhāvya bhartāramamuṃ yuvānaṃ mṛdupravālottarapuṣpaśayye /	sambhāvya bhartāram amum yuvānam mṛdu pravāla uttara puṣpa śayye 
SA_GK19_ragh-917	vṛndāvane caitrarathādanūne nirviśyatāṃ sundari yauvanaśrīḥ // Ragh(K)_6.50 //	vṛndāvane caitrarathāt anūne nirviśyatām sundari yauvana śrīḥ 
SA_GK19_ragh-918	adhyāsya cāmbhaḥpṛṣatokṣitāni śaileyanaddhāni śilātalāni /	adhyāsya ca ambhaḥ pṛṣata ukṣitāni śaileya naddhāni śilā talāni 
SA_GK19_ragh-919	kalāpināṃ prāvṛṣi paśya nṛttaṃ kāntāsu govardhanakandarāsu // Ragh(K)_6.51 //	kalāpinām prāvṛṣi paśya nṛttam kāntāsu govardhana kandarāsu 
SA_GK19_ragh-920	nṛpaṃ tamāvartamanojñanābhiḥ sā vyatyagādanyavadhūrbhavitrī /	nṛpam tam āvarta manojña nābhiḥ sā vyatyagāt anya vadhūḥ bhavitrī 
SA_GK19_ragh-921	mahīdharaṃ mārgavaśādupetaṃ srotovahā sāgaragāminīva // Ragh(K)_6.52 //	mahīdharam mārga vaśāt upetam srotaḥ vahā sāgara gāminī iva 
SA_GK19_ragh-922	athāṅgadaśliṣṭabhujaṃ bhujiṣyā hemāṅgadaṃ nāma kaliṅganātham /	athā aṅgada śliṣṭa bhujam bhujiṣyā hemāṅgadam nāma kaliṅga nātham 
SA_GK19_ragh-923	āseduṣī sāditaśatrupakṣaṃ bālāmabālendumukhīṃ babhāṣe // Ragh(K)_6.53 //	āseduṣī sā ādita śatru pakṣam bālām abāla indu mukhīm babhāṣe 
SA_GK19_ragh-924	asau mahendrādrisamānasāraḥ patirmahendrasya mahodadheśca /	asau mahendra adri samāna sāraḥ patiḥ mahendrasya mahodadheḥ ca 
SA_GK19_ragh-925	yasya kṣaratsainyagajacchalena yātrāsu yātīva puro mahendraḥ // Ragh(K)_6.54 //	yasya kṣarat sainya gaja chalena yātrāsu yāti iva puras mahā indraḥ 
SA_GK19_ragh-926	jyāghātalekhe subhujo bhujābhyāṃ bibharti yaścāpabhṛtāṃ purogaḥ /	jyā ghāta lekhe su bhujaḥ bhujābhyām bibharti yaḥ cāpa bhṛtām purogaḥ 
SA_GK19_ragh-927	ripuśriyaḥ sāñjanavāṣpaseke vandīkṛtāyā iva paddhatī dve // Ragh(K)_6.55 //	ripu śriyaḥ sāñjana vāṣpa seke vandīkṛtāyāḥ iva paddhatī dve 
SA_GK19_ragh-928	yamātmanaḥ sadmani saudhajālairālokyavelātaṭapūgamālaḥ /	yam ātmanaḥ sadmani saudha jālaiḥ ālokya velā taṭa pūga mālaḥ 
SA_GK19_ragh-929	mandradhvanityājitayāmatūryaḥ prabodhayatyarṇava eva suptam // Ragh(K)_6.56 //	mandra dhvanityā ajita yāma tūryaḥ prabodhayati arṇave eva suptam 
SA_GK19_ragh-930	anena sārdhaṃ viharāmburāśestīreṣu tālīvanamarmareṣu /	anena sārdham vihara amburāśeḥ tīreṣu tālī vana marmareṣu 
SA_GK19_ragh-931	apākṛtasvedalavā marudbhirdvīpāntarānītalavaṅgapuṣpaiḥ // Ragh(K)_6.57 //	apākṛta sveda lavāḥ marudbhiḥ dvīpa antara ānīta lavaṅga puṣpaiḥ 
SA_GK19_ragh-932	prabodhitāpyākṛtilobhanīyā vidarbharājāvarajā tayaivam /	prabodhitā api ākṛti lobhanīyā vidarbha rāja avarajā tayā evam 
SA_GK19_ragh-933	tasmādapāvartata pauruṣeṇa nīteva lakṣmīḥ pratikūladaivāt // Ragh(K)_6.58 //	tasmāt apāvartata pauruṣeṇa nītā iva lakṣmīḥ pratikūla daivāt 
SA_GK19_ragh-934	athonnasaṃ nāgapurasya nāthaṃ dauvārikī devasarūpametya /	atha unnasam nāgapurasya nātham dauvārikī deva sarūpam etya 
SA_GK19_ragh-935	itaścakorākṣi vilokayeti nāgāṅganābhāṃ nijagāda bhojyām // Ragh(K)_6.59 //	itas cakora akṣi vilokaya iti nāga aṅganā ābhām nijagāda bhojyām 
SA_GK19_ragh-936	pāṇḍyo 'yamaṃsārpitalambahāraḥ klṝúptāṅgarāgo haricandanena /	pāṇḍyaḥ yad aṃsa arpita lamba hāraḥ klṝpta aṅgarāgaḥ haricandanena 
SA_GK19_ragh-937	ābhāti bālātaparaktasānuḥ sanirjharodgāra ivādrirājaḥ // Ragh(K)_6.60 //	ābhāti bāla ātapa rakta sānuḥ sa nirjhara udgāraḥ iva adrirājaḥ 
SA_GK19_ragh-938	vindhyasya saṃstambhayitā mahādrerniḥśeṣapītojjhitasindhunāthaḥ /	vindhyasya saṃstambhayitā mahā adreḥ niḥśeṣa pīta ujjhita sindhu nāthaḥ 
SA_GK19_ragh-939	prītyāśvamedhāvabhṛthārdramūrteḥ sausnātiko yasya bhavatyagastyaḥ // Ragh(K)_6.61 //	prītyā aśvamedha avabhṛtha ārdra mūrteḥ sausnātikaḥ yasya bhavati agastyaḥ 
SA_GK19_ragh-940	astraṃ harādāptavatā durāpaṃ yenendralokāvajayāya dṛptaḥ /	astram harāt āptavatā durāpam yena indra loka avajayāya dṛptaḥ 
SA_GK19_ragh-941	purā janasthānavimardaśaṅkī sandhāya laṅkādhipatiḥ pratasthe // Ragh(K)_6.62 //	purā janasthāna vimarda śaṅkī sandhāya laṅkā adhipatiḥ pratasthe 
SA_GK19_ragh-942	anena pāṇau vidhivadgṛhīte mahākulīnena mahīva gurvī /	anena pāṇau vidhivat gṛhīte mahā kulīnena mahī iva gurvī 
SA_GK19_ragh-943	ratnānuviddhārṇavamekhalāyā diśaḥ sapatnī bhava dakṣiṇasyāḥ // Ragh(K)_6.63 //	ratna anuviddha arṇava mekhalāyāḥ diśaḥ sapatnī bhava dakṣiṇasyāḥ 
SA_GK19_ragh-944	tāmbūlavallīpariṇaddhapūgāsvailālatāliṅgitacandanāsu /	tāmbūla vallī pariṇaddha pūgāsu ailā latā āliṅgita candanāsu 
SA_GK19_ragh-945	tamālapattrāstaraṇāsu rantuṃ prasīda śaśvanmalayasthalīṣu // Ragh(K)_6.64 //	tamāla pattra āstaraṇāsu rantum prasīda śaśvat malaya sthalīṣu 
SA_GK19_ragh-946	indīvaraśyāmatanurnṛpo 'yaṃ tvaṃ rocanāgauraśarīrayaṣṭiḥ /	indīvara śyāma tanuḥ nṛpaḥ yam tvam rocanā gaura śarīra yaṣṭiḥ 
SA_GK19_ragh-947	anyonyaśobhāparivṛddhaye vāṃ yogastaḍittoyadayorivāstu // Ragh(K)_6.65 //	anyonya śobhā parivṛddhaye vām yogaḥ taḍit toyadayoḥ iva astu 
SA_GK19_ragh-948	svasurvidarbhādhipatestadīyo lebhe 'ntaraṃ cetasi nopadeśaḥ /	svasuḥ vidarbha adhipateḥ tadīyaḥ lebhe ntaram cetasi na upadeśaḥ 
SA_GK19_ragh-949	divākarādarśanabaddhakośe tārāpateraṃśurivāravinde // Ragh(K)_6.66 //	divākara adarśana baddha kośe tārāpateḥ aṃśuḥ iva aravinde 
SA_GK19_ragh-950	sañcāriṇī dīpaśikheva rātrau yaṃ yaṃ vyatīyāya patiṃvarā sā /	sañcāriṇī dīpa śikhā iva rātrau yam yam vyatīyāya patiṃvarā sā 
SA_GK19_ragh-951	narendramārgāṭṭa iva prapede vivarṇabhāvaṃ sa sa bhūmipālaḥ // Ragh(K)_6.67 //	narendra mārga aṭṭe iva prapede vivarṇa bhāvam sa sa bhūmipālaḥ 
SA_GK19_ragh-952	tasyāṃ raghoḥ sūnurupasthitāyāṃ vṛṇīta māṃ neti samākulo 'bhūt /	tasyām raghoḥ sūnuḥ upasthitāyām vṛṇīta mām na iti samākulaḥ bhūt 
SA_GK19_ragh-953	vāmetaraḥ saṃśayamasya bāhuḥ keyūrabandhocchvasitairnunoda // Ragh(K)_6.68 //	vāmetaraḥ saṃśayam asya bāhuḥ keyūra bandha ucchvasitaiḥ nunoda 
SA_GK19_ragh-954	taṃ prāpya sarvāvayavānavadyaṃ nyavartatānyopagamātkumārī /	tam prāpya sarva avayava anavadyam nyavartata anya upagamāt kumārī 
SA_GK19_ragh-955	na hi praphultaṃ sahakārametya vṛkṣāntaraṃ kāṅkṣati ṣaṭpadālī // Ragh(K)_6.69 //	na hi praphultam sahakāram etya vṛkṣa antaram kāṅkṣati ṣaṭpada ālī 
SA_GK19_ragh-956	tasminsamāveśitacittavṛttiminduprabhāmindumatīmavetya /	tasmin samāveśita cittavṛttim induprabhām indumatīm avetya 
SA_GK19_ragh-957	pracakrame vaktumanukramajñā suvistaraṃ vākyamidaṃ sunandā // Ragh(K)_6.70 //	pracakrame vaktum anukrama jñā su vistaram vākyam idam sunandā 
SA_GK19_ragh-958	ikṣvākuvaṃśyaḥ kakudaṃ nṛpāṇāṃ kakutstha ityāhitalakṣaṇo 'bhūt /	ikṣvāku vaṃśyaḥ kakudam nṛpāṇām kakutsthaḥ iti āhita lakṣaṇaḥ bhūt 
SA_GK19_ragh-959	kākutsthaśabdaṃ yata unnatecchāḥ ślāghyaṃ dadhatyuttarakosalendrāḥ // Ragh(K)_6.71 //	kākutstha śabdam yatas unnata icchāḥ ślāghyam dadhati uttarakosala indrāḥ 
SA_GK19_ragh-960	mahendramāsthāya mahokṣarūpaṃ yaḥ saṃyati prāptapinākilīlaḥ /	mahendram āsthāya mahā ukṣa rūpam yaḥ saṃyati prāpta pināki līlaḥ 
SA_GK19_ragh-961	cakāra bāṇairasurāṅganānāṃ gaṇḍasthalīḥ proṣitapattralekhāḥ // Ragh(K)_6.72 //	cakāra bāṇaiḥ asura aṅganānām gaṇḍa sthalīḥ proṣita pattra lekhāḥ 
SA_GK19_ragh-962	airāvaṇāsphālanaviślathaṃ yaḥ saṅghaṭṭayannaṅgadamaṅgadena /	airāvaṇa āsphālana viślatham yaḥ saṅghaṭṭayan aṅgadam aṅgadena 
SA_GK19_ragh-963	upeyuṣaḥ svāmapi mūrtimagryāmardhāsanaṃ gotrabhido 'dhitasthau // Ragh(K)_6.73 //	upeyuṣaḥ svām api mūrtim agryām ardhāsanam gotrabhidaḥ dhitasthau 
SA_GK19_ragh-964	jātaḥ kule tasya kilendukīrteḥ kulapradīpo nṛpatirdilīpaḥ /	jātaḥ kule tasya kila indu kīrteḥ kula pradīpaḥ nṛpatiḥ dilīpaḥ 
SA_GK19_ragh-965	atiṣṭhadekonaśatakratutve śakrābhyasūyāvinivṛttaye yaḥ // Ragh(K)_6.74 //	atiṣṭhat eka ūna śatakratu tve śakra abhyasūyā vinivṛttaye yaḥ 
SA_GK19_ragh-966	yasminmahīṃ śāsati māninīnāṃ nidrāṃ vihārārdhapathe gatānām /	yasmin mahīm śāsati māninīnām nidrām vihāra ardha pathe gatānām 
SA_GK19_ragh-967	vāto 'pi nāsraṃsayadaṃśukāni ko lambayedābharaṇāya hastam // Ragh(K)_6.75 //	vātaḥ pi nā asraṃsayat aṃśukāni kaḥ lambayet ābharaṇāya hastam 
SA_GK19_ragh-968	putro raghustasya padaṃ praśāsti mahākratorviśvajitaḥ prayoktā /	putraḥ raghuḥ tasya padam praśāsti mahā kratoḥ viśvajitaḥ prayoktā 
SA_GK19_ragh-969	caturdigāvarjanasambhṛtāṃ yo mṛtpātraśeṣāmakarodvibhūtim // Ragh(K)_6.76 //	catur diś āvarjana sambhṛtām yaḥ mṛd pātra śeṣām akarot vibhūtim 
SA_GK19_ragh-970	ārūḍhamadrīnudadhīnpratīrṇaṃ bhujaṅgamānāṃ vasatiṃ praviṣṭam /	ārūḍham adrīn udadhīn pratīrṇam bhujaṅgamānām vasatim praviṣṭam 
SA_GK19_ragh-971	ūrdhvaṃ gataṃ yasya na cānubandhi yaśaḥ paricchettumiyattayālam // Ragh(K)_6.77 //	ūrdhvam gatam yasya na ca anubandhi yaśaḥ paricchettum iyat tayā alam 
SA_GK19_ragh-972	asau kumārastamajo 'nujātastriviṣṭapasyeva patiṃ jayantaḥ /	asau kumāraḥ tam ajaḥ nu jātaḥ triviṣṭapasya iva patim jayantaḥ 
SA_GK19_ragh-973	gurvīṃ dhuraṃ yo bhuvanasya pitryāṃ dhuryeṇa damyaḥ sadṛśīṃ bibharti // Ragh(K)_6.78 //	gurvīm dhuram yaḥ bhuvanasya pitryām dhuryeṇa damyaḥ sadṛśīm bibharti 
SA_GK19_ragh-974	kulena kāntyā vayasā navena guṇaiśca taistairvinayapradhānaiḥ /	kulena kāntyā vayasā navena guṇaiḥ ca taiḥ taiḥ vinaya pradhānaiḥ 
SA_GK19_ragh-975	tvamātmanastulyamimaṃ vṛṇīṣva ratnaṃ samāgacchatu kāñcanena // Ragh(K)_6.79 //	tvam ātmanaḥ tulyam imam vṛṇīṣva ratnam samāgacchatu kāñcanena 
SA_GK19_ragh-976	tataḥ sunandāvacanāvasāne lajjāṃ mṛdūkṛtya narendrakanyā /	tatas sunandā vacana avasāne lajjām mṛdūkṛtya narendra kanyā 
SA_GK19_ragh-977	dṛṣṭyā prasādāmalayā kumāraṃ pratyagrahītsaṃvaraṇasrajeva // Ragh(K)_6.80 //	dṛṣṭyā prasāda amalayā kumāram pratyagrahīt saṃvaraṇa srajā iva 
SA_GK19_ragh-978	sā yūni tasminnabhilāṣabandhaṃ śaśāka śālīnatayā na vaktum /	sā yūni tasmin abhilāṣa bandham śaśāka śālīna tayā na vaktum 
SA_GK19_ragh-979	romāñcalakṣyeṇa sa gātrayaṣṭiṃ bhittvā nirākrāmadarālakeśyāḥ // Ragh(K)_6.81 //	romāñca lakṣyeṇa sa gātra yaṣṭim bhittvā nirākrāma darāla keśyāḥ 
SA_GK19_ragh-980	tathāgatāyāṃ parihāsapūrvaṃ sakhyāṃ sakhī vetradharā babhāṣe /	tathāgatāyām parihāsa pūrvam sakhyām sakhī vetradharā babhāṣe 
SA_GK19_ragh-981	ārye vrajāmo 'nyata ityathaināṃ vadhūrasūyākuṭilaṃ dadarśa // Ragh(K)_6.82 //	ārye vrajāmaḥ nyatas iti atha enām vadhūḥ asūyā kuṭilam dadarśa 
SA_GK19_ragh-982	sā cūrṇagauraṃ raghunandanasya dhātrīkarābhyāṃ karabhopamorūḥ /	sā cūrṇa gauram raghunandanasya dhātrī karābhyām karabha upama ūrūḥ 
SA_GK19_ragh-983	āsañjayāmāsa yathāpradeśaṃ kaṇṭhe guṇaṃ mūrtamivānurāgam // Ragh(K)_6.83 //	āsañjayāmāsa yathāpradeśam kaṇṭhe guṇam mūrtam iva anurāgam 
SA_GK19_ragh-984	tayā srajā maṅgalapuṣpamayyā viśālavakṣaḥsthalalambayā saḥ /	tayā srajā maṅgala puṣpa mayyā viśāla vakṣaḥsthala lambayā saḥ 
SA_GK19_ragh-985	amaṃsta kaṇṭhārpitabāhupāśāṃ vidarbharājāvarajāṃ vareṇyaḥ // Ragh(K)_6.84 //	amaṃsta kaṇṭha arpita bāhu pāśām vidarbha rāja avarajām vareṇyaḥ 
SA_GK19_ragh-986	śaśinamupagateyaṃ kaumudī meghamuktaṃ jalanidhimanurūpaṃ jahnukanyāvatīrṇā /	śaśinam upagatā iyam kaumudī megha muktam jalanidhim anurūpam jahnukanyā avatīrṇā 
SA_GK19_ragh-987	iti samaguṇayogaprītayastatra paurāḥ śravaṇakaṭu nṛpāṇāmekavākyaṃ vivavruḥ // Ragh(K)_6.85 //	iti sama guṇa yoga prītayaḥ tatra paurāḥ śravaṇa kaṭu nṛpāṇām eka vākyam vivavruḥ 
SA_GK19_ragh-988	pramuditavarapakṣamekatastatkṣitipatimaṇḍalamanyato vitānam /	pramudita vara pakṣam ekatas tat kṣitipati maṇḍalam anyatas vitānam 
SA_GK19_ragh-989	uṣasi sara iva praphultapadmaṃ kumudavanapratipannanidramāsīt // Ragh(K)_6.86 //	uṣasi saraḥ iva praphulta padmam kumuda vana pratipanna nidram āsīt 
SA_GK19_ragh-990	// iti raghuvaṃśe mahākāvye ṣaṣṭhaḥ sargaḥ //	iti raghuvaṃśe mahākāvye ṣaṣṭhaḥ sargaḥ 
